:icons: font
:toc:
:toc-title: Eşya Hukuku

== ZİLYETLİK

****
*MK 973/1*: Bir şey üzerinde fiilî hâkimiyeti bulunan kimse onun zilyedidir.
****

* Zilyetliğin iki unsuru vardır: *Objektif/maddi* unsur ve *subjektif/manevi*
unsur. 
+
Objektif unsur *fiili hakimiyettir*. Günlük hayatın ihtiyaçlarına göre kişiyle
eşya arasındaki bağlantı bazı zamanlarda daha gevşek bazı zamanlarda daha sıkı
ortaya çıkabilir. Örneğin araba daha gevşek bir bağlantıyla sokakta
bırakılırken, telefon daha sıkı bir bağlantıyla kişinin yanında taşınır. Ayrıca
genel anlayış ve hayat tecrübelerine göre de bir eşyanın bir kimsenin etki
alanı içinde bulunup bulunmadığı da anlaşılabilir. Örneğin hayat tecrübesi
ormanlık alanda istiflenmiş odunlar üzerinde zilyetlik olduğunu gösterirken,
yine ormanlık alanda bulunan yüzüğün üzerinde zilyetlik olmadığını gösterir.
+
Subjektif unsur ise *zilyetlik iradesidir*. 

* Zilyetlik iradesi ile fiili hakimiyetin mutlaka aynı anda olmasına gerek
  yoktur.

TIP: Zilyetlik, bir şeyde fiili hakimiyeti ele geçirmiş ve onu kaybetmemiş
olmaktır.

* Fiili hakimiyet unsurunun gerçekleşmiş olması için bunun belirli bir süre
  devam etmesi gerekir. Buna *süreklilik şartı* denir. Bu ebediyen devam etmesi
  anlamına gelmez ama belirli bir süre devam etmelidir.

* Fiili hakimiyet olmadan zilyetliğin kazanılmasının kanuni istisnası, miras
  bırakanın ölümüyle beraber terekeye dahil olan mallar üzerindeki zilyetliğin
  haberleri olmasa bile mirasçılara geçmiş olmasıdır.

+
****
*MK 599*: Mirasçılar, mirasbırakanın ölümü ile mirası bir bütün olarak, kanun
gereğince kazanırlar.
****

* Zilyetliğin bir hakka dayanıp dayanmamasının hiçbir önemi yoktur. Bu anlamda
  zilyetlik bir hukuki durumdur.

* Bir şeyin zilyeti olabilmek için mutlaka o malı fiilen elinde bulundurmaya
  gerek yoktur.

* Bir eşyanın bir parçası üzerinde de zilyetlik tesis etmek mümkündür. Yani
  zilyetlik borçlandırıcı sözleşmelerde tesis edilen bir nisbi hak gibi bir
  eşya üzerinde sadece onun bir parçasına tesis edilebilir.

* MK 973/2 *hak zilyetliği* olarak adlandırılan kurumu düzenlemektedir.
+
****
*MK 973/2*: Taşınmaz üzerindeki irtifak haklarında ve taşınmaz yüklerinde
hakkın fiilen kullanılması zilyetlik sayılır.
****
+
Bu tür zilyetlik sadece taşınmaz üzerindeki irtifak haklarında ve taşınmaz
yüklerinde söz konusudur. Taşınmaz irtifakları bakımından da sadece taşınmaz
üzerinde hiçbir fiili hakimiyet sağlamayan taşınmaz irtifakları bakımından söz
konusudur. Fiili hakimiyet sağlayan irtifaklar zaten normal zilyetlik
sağlarlar.

* Zilyetlik çeşitleri:

. *Haklı - Haksız zilyetlik*: Zilyetliğin bir hakka dayanıp dayanmamasına göre
_hakka dayanan zilyetlik_ ve _haksız zilyetlik_ ayrımı yapılabilir. Bu ayrım
zilyetliğin korunmasında önem arz eder (MK 981 vd.). Malikin, rehin alanın,
kiracının zilyetliği hakka dayanan zilyetlik; hırsızın zilyetliği, emanet
edilen mala sahip çıkan emanet alanın zilyetliği haksız zilyetliktir. Keza
geçerli olmayan bir zilyetliğin devri neticesi mala zilyet bulunan kimse de
haksız zilyetliktir.
. *İyi niyetli - Kötü niyetli zilyetlik*: Haksız zilyetlik, zilyedin sözü geçen
durumu bilip bilmemesi ve bilecek durumda olup olmamasına göre de, _iyi niyetli
zilyetlik_ veya _kötü niyetli zilyetlik_ tarzında ayrıma tabi olur. Bu ayrım,
zilyedin zilyetliği geri verme borcunda ve bunun kapsamını tayinde (MK 991,
993-995) ve kazandırıcı zamanaşımında (MK 712, 777) önem taşır.
. *Malik sıfatıyla - Başka sıfatla zilyetlik*: Zilyet ister haklı, ister haksız
olsun; ister iyi niyetli olsun, ister kötü niyetli bulunsun, zilyetlikteki
davranışına göre, zilyetliği _malik sıfatıyla zilyetlik_ veya _başka sıfatla
zilyetlik_ olarak ortaya çıkar.
+
Malikin zilyetliği malik sıfatıyla zilyetlik olduğu gibi, hırsızın zilyetliği
de malik sıfatıyla zilyetliktir. Malik veya hırsız bu malı başka bir kişiye
kiralasa veya rehin olarak verse, kiracı veya rehin alan sözü geçen sıfatları
ile zilyet olurlar. Fakat kiracı veya rehin alan, malı kendisine verenin
zilyetliğini inkar edip, malda mülkiyet iddiasında bulunmaya kalkarsa, bu
takdirde malik sıfatıyla zilyet olur. Zilyetliğin malik sıfatı ile olması
özellikle kazandırıcı zamanaşımı ile mülkiyet kazanılması için önemlidir (MK
713, 777).
. *Asli - Fer'i zilyetlik*: MK 974 "_zilyet bir sınırlı ayni hak veya bir
kişisel hakkın kurulmasını ya da kullanılmasını sağlamak için başkasına teslim
ederse, bunların ikisi de zilyet olur. Bir şeyde malik sıfatıyla zilyet olan
asli zilyet, diğeri fer'i zilyettir_" hükmünü getirmektedir.
+
Asli ve fer'i zilyetlik ancak en az iki kişinin zilyetliklerinin karşılıklı
durumlarını tayinde söz konusu olacağı halde; malik sıfatıyla zilyetlik daha
geniş bir kavramdır ve tek zilyet için de söz konusu olur. Malı elinde tutan
hırsız, malik sıfatıyla zilyettir; fakat bu zilyetliğin asli zilyetlik olarak
nitelendirilmesi söz konusu olmaz. Çünkü malda herhangi bir fer'i zilyet
yoktur.
. *Kendisi için - Başkası için zilyetlik ve hizmet zilyetliği (zilyet
yardımcılığı)*: Elinde bulundurduğu mal bakımından hiçbir ayni hak veya kişisel
hak iddia etmeksizin malı elinde bulunduranlar, ne asli ne de fer'i
zilyettirler. Yani işçi veya temsilci sıfatıyla bir malı elinde tutanlar
kendileri için zilyet olmayıp, bunlar sadece *başkası için zilyettirler*.
Bunlar mal üzerinde kendileri için hakimiyetleri yoktur. Mal üzerinde kendileri
için hakimiyetleri yoktur. Mal üzerinde hakimiyetleri vardır fakat bu başkası
içindir.
+
Başkası için zilyet olanlar kendi adlarına zilyetlik hükümlerinden
faydalanamazlarsa da, kendilerine malı veren kişi adına zilyetliğin korunmasını
isteyebilmelidirler (MK 981-982).
+
Buna karşılık başka bir kişinin zilyet bulunduğu eşyayı hiçbir hakimiyet iddia
etmeksizin, sadece kullanma imkanına sahip olanlar *başkası için zilyet* dahi
sayılmazlar. Evdeki buzdolabını kullanan aşçı, süpürge ile ortalığı temizleyen
yardımcı vs. gibi. Bunların durumuna *zilyet yardımcılığı* veya *hizmet
zilyetliği* adı verilmektedir. Bunlar zilyet adına dahi zilyetlik hükümlerinden
yararlanamazlar. Mala saldırı halinde bunlar ancak meşru müdafaa (TBK 64)
hükmünden yararlanabilirler. Diğer taraftan, zilyet yardımcısının malda
zilyetlik iddiası, bir emniyeti suistimal değil, hırsızlık teşkil eder.
. *Dolaylı - Dolaysız zilyetlik*: Zilyet sıfatı ne olursa olsun mal üzerinde
başka bir kişi araya girmeksizin hakimiyete sahipse zilyetliği *dolaysız
zilyetliktir*. Şayet bir kimse mal üzerinde ancak başka bir kişi aracılığı ile
hakimiyete sahipse, zilyetliği *dolaylıdır* (MK 975). Malı eli altında
bulunduran malikin zilyetliği dolaysız zilyetliktir. Malını kiracıya veren
malikin zilyetliği dolaylı zilyetlik, kiracının zilyetliği ise dolaysız
zilyetliktir. Kiracı bu malı bir başkasına kiralayıp teslim etse, ikinci kiracı
dolaysız zilyet, birinci kiracı ile malik ise dolaylı zilyettirler. Dolaylı
zilyetlerin zilyetliği, aracının bunların zilyetliğini kabul etmesine bağlıdır.
Aracı, sözü geçen kişilerin hakimiyetini tanımazsa dolaylı zilyetlerin
zilyetlikleri sona erer.
+
Dolaylı zilyetlik, dolaysız zilyetlik ayrımı, zilyetliğin korunması yönünden
önemlidir (MK 981-983). Bu korumadan ilk planda dolaysız zilyetler istifade
eder. Dolaylı zilyetler zilyetlikten doğan dava hakkını (MK 982-983)
kullanabilirse de, bunların MK 981'de düzenlenmiş olan kuvvet kullanarak
müdafaa hakkından yararlanmaları çok kere mümkün olmaz. Taşınmazlarda ise MK
992, adına tescil bulunan kişiyi dolaysız zilyet konumuna getirdiğinden,
sicilde hak sahibi görünenlerin de zilyetliğin korunması ile ilgili davaları
açmaları mümkündür. MK 992/2 taşınmazda fiili hakimiyet sürdürenlerin de gasp
ve saldırı halinde dava hakkına sahip olduğunu MK 982 yanında ayrıca hükme
bağlamıştır.
. *Tek başına - Birlikte (müşterek ve elbirliğiyle) zilyetlik*: Bir malı elinde
bulunduran malikin zilyetliği *tek başına zilyetlik*, *münhasır zilyetliktir*.
Bir malın tek kiracısının zilyetliği de, *tek başına fer'i zilyetliktir*.
+
Fakat böyle değil de dolaysız zilyet adedi birden çok ise, bunlar birlikte
zilyettirler. Birlikte zilyet olan kişiler bu zilyetliğe ait hakimiyeti
birbirine tabi olmaksızın kullanabiliyorlarsa, bunların zilyetliğine *müşterek
(ortak) zilyetlik* denir. Şayet birlikte zilyet olanlar hakimiyeti ancak
beraberce kullanabiliyorlarsa *elbirliğiyle zilyetlik* söz konusu olur.

* Zilyetlik kural olarak üç şekilde kazanılabilir:

. *Aslen kazanma*: Aslen kazanmada başka bir zilyetin iradesine dayanılarak
  kazanılmaz. Kişi kendi zilyetlik iradesiyle o mal üzerinde fiili hakimiyet
  tesis eder. Hırsızın malı malikten çalması böyledir.
. *Devren kazanma*: Devren kazanma önceki zilyetin zilyetlik iradesine
  dayanarak zilyetliğin kazanılmasıdır. Önceki zilyet kendi iradesiyle sonraki
  zilyete devreder.
+
Genellikle taraflar zilyetliğin devrinin arkasında buna hukuki sebep teşkil
edecek bir sözleşme yaparlar. Bu satım sözleşmesi olabilir, bağışlama
sözleşmesi olabilir, kira sözleşmesi olabilir. Fakat *bu sözleşme bizim
hukukumuzda zilyetliğin devri anlamına gelmez*. Bizim hukukumuzda bu anlaşmadan
başka, zilyetliği geçirmek için zilyetliğin devri sözleşmesi yapmak gerekir.
Zilyetliğin devri konusunda tarafların anlaşması lazımdır. Zilyetliğin devri bu
anlamda sözleşmesel bir hukuki işlemdir. Zilyetliğin devri iki tarafın
birbirine uygun irade beyanını gerektiren bir hukuki işlemdir.
+
CAUTION: Zilyetliğin devri sözleşmesi bunun arkasında yatan hukuki işlemden
soyut bir hukuki işlemdir.
+
****
*MK 996*: Kazandırıcı zamanaşımından yararlanma hakkına sahip olan zilyet,
zilyetliği kendisine devreden aynı yetkiye sahip idiyse onun zilyetlik süresini
kendi süresine ekleyebilir.
****
+
Yani bir zilyetlik devren iktisap edilmiş ise zilyet, önceki zilyetin malı
fiilen elinde bulundurma süresini yani zilyetlik süresini kendi zilyetlik
süresine ekleyerek o süreye göre kazandırıcı zamanaşımından yararlanır.
. *Miras yoluyla kazanma*

* Zilyetliğin devrinin *dolaysız* olarak ne şekilde yapılacağını düzenleyen
hüküm MK 977'dir.
+
****
*MK 977*: Zilyetlik, şeyin veya şey üzerinde hâkimiyeti sağlayacak araçların,
edinene teslimi veya edinenin önceki zilyedin rızasıyla şey üzerinde hâkimiyeti
kullanacak duruma gelmesi hâlinde devredilmiş olur.
****

* *Dolaysız* zilyet kılınması: 

. *Eşyanın teslimi*: Eşyanın, zilyetliğinin devralana geçirilmesi yoluyla devri
  yöntemidir. Satım ya da benzeri bir sözleşme yapılıp eşya teslim edilirken
  burada eşyanın teslimi zilyetliğin devri için yeterli görünse de burada yine
  de zilyetliğin devri sözleşmesinin de taraflar arasında yapılmış olması
  gerekir. Zilyetliğin devri ve eşyanın teslimi her konuda üst üste gelmiş gibi
  dursa da bunlar birbirinden ayrıdır.
. *Araçların teslimi*: Zilyetliğin devri, malın bizzat kendisinin teslimi
  yoluyla değil de onun kullanılmasını, fiili hakimiyetini sağlayacak araçların
  zilyetliği devralana teslimi ile de olabilir.
. *Zilyetlik sözleşmesi*: Buna *uzak elden teslim* de denmektedir. Şeyin fiilen
  tesliminin mümkün olmadığı veya gerekli görülmediği durumlarda teslim yerine
  tarafların zilyetliğin devredileceği konusunda anlaşmaları ile olur.
. *Kısa elden teslim*: Bu yol kanunda (MK 977) düzenlenmemiştir. Bu şekilde bir
  kişinin, zilyetlik sıfatının veya zilyetlik türünün değişmesi yoluyla, bir
  daha zilyetliği önceki zilyede geçirip tekrar kendisine geçirmeye gerek
  kalmaksızın dolaysız zilyet kılınmasıdır.

* *Dolaylı* zilyet kılınması:

. *Temsilci aracılığıyla zilyetliğin devri*: Öncelikle tabii ki malik ie
  temsilci arasında bir zilyetliğin devri sözleşmesi yapılmış olacak. İkinci
  olarak da, bu şekilde zilyetliğin kazanılabilmesi için temsil olunanla
  temsilci arasında geçerli bir temsil ilişkisi olması lazım. Bu temsil
  ilişkisi baştan kurulmuş da olabilir, böyle bir temsil ilişkisi olmamasına
  rağmen temsil olunan daha sonra icazet de verebilir. Aksi takdirde eğer
  temsil olunan herhangi bir temsil yetkisi vermemiş, sonradan icazet de
  vermemişse zilyetliği kim kazanmış olacaktır? Temsilcinin iradesine göre
  belirlenir: Temsilci zilyetliği kendi adına tutmaya karar verirse, malik
  sıfatıyla zilyet olur. Önceki zilyede iade etmeye karr verirse zilyetliği
  sona erer.
+
****
*MK 978*: Temsilciye yapılan teslim, temsil edilene yapılmış gibi zilyetliği
geçirir.
****
+
. *Hükmen teslim*: Bu halde öncelikle tarafların arasında zilyetliğin
  devredilmesinin hukuki sebebini oluşturan bir sözleşme yapılmış olmalıdır.
  Sonra zilyetliğin devri hususunda anlaşılmış olmalıdır. En son da özel bir
  hukuki sebebp dolayısıyla zilyetliğin halen devredende kalması hususunda
  anlaşılmış olmalıdır. Bunların üçü gerçekleştiği takdirde hükmen teslimden
  bahsedebiliriz. 
+
****
*MK 979/1*: Bir üçüncü kişi veya zilyetliği devreden, özel bir hukukî ilişkiye
dayanarak zilyet olmakta devam ederse zilyetlik, teslim gerçekleşmeksizin
kazanılmış olur.
****
+
Kural olarak her türlü zilyetlik hükmen teslim yoluyla devredilebilir. Ancak
bir durumda hükmen teslim yoluyla zilyetliğin devri mümkün değildir.
+
****
*MK 939*: (1) Kanunda öngörülen ayrık durumlar dışında taşınırlar, ancak
zilyetliğin alacaklıya devri suretiyle rehnedilebilir.

(3) Taşınır, fiilen yalnız rehnedenin hâkimiyetinde kaldığı sürece rehin hakkı
doğmaz.
****
+
****
*MK 766/1*: Bir taşınırın mülkiyetini nakleden kimse özel bir hukukî ilişkiye
dayanarak o şeyin zilyetliğini korursa, mülkiyet teslimsiz geçmiş olur. Ancak,
bu işlem üçüncü kişileri zarara sokmak veya taşınır rehni kurallarından
kurtulmak için yapılmışsa, mülkiyetin nakli sonuç doğurmaz.
****

. *Zilyetliğin havalesi*: Bir mal üçüncü bir kişide özel hukuki ilişki
  nedeniyle bulunuyorsa bunun zilyetliğini devredenle devralan aralarında
  anlaşarak devralana geçirebilirler. Bunun için üçüncü kişinin (dolaysız
  zilyet) rızası aranmaz. Ancak bu devrin dolaysız zilyet için hüküm doğurması
  devredenin yaptığı bildirimle olur. Bu bildirim yapılmasa bile devir üçüncü
  kişiler için hüküm doğuracaktır. Yapılacak bildirim şekle tabi değildir.
+
****
*MK 979/2*: Zilyetliğin bu yolla devri, zilyet olmakta devam eden üçüncü kişiye
karşı, ancak durumun devreden tarafından kendisine bildirildiği andan
başlayarak hüküm doğurur.
****
+
[NOTE]
====
Eğer ki taraflar, kanun koyucu devreden dediği için özellikle devreden, bunu
dolaysız zilyete bildirmemişse ama buna rağmen dolaysız zilyet tarafların kendi
aralarında zilyetliğin havalesi sözleşmesi yapıp zilyetliğin devredildiğini
başka bir yoldan kesin bir şekilde öğrenmişse ne olacak? 

Bir grup yazar, üçüncü kişi bu şekilde zilyetliğin havalesi yoluyla zilyetliğin
devredildiğini öğrenmiş ve buna rağmen bu havaleye aykırı şekilde davranmışsa,
burada MK 2 çerçevesinde dürüstlük kuralına aykırı davranmış olur, iyiniyetli
olmadığı için de üçüncü kişi bakımından ona ihbar edilmiş gibi hukuki sonuç
doğurur, demektedir.

Bunun dışında bir grup yazar da TBK 49/2 çerçevesinde bu havaleyi öğreniş ama
sırf devralana zarar verme kastıyla hareket edip malı eski malik devredene
teslim etmişse devralanın zararlarından sorumlu olur şeklinde görüş
bildirmektedir.
====
+
TIP: Zilyetliğin havalesi yoluyla sadece asli zilyetliğin geçirilmesi değil
fer'i zilyetliğin geçirilmesi de mümkündür.
+
Burada devredenin bildirimde bulunması gerekir. Ama eğer devreden tarafından
devralana bu konuda temsil yetkisi verilmişse devralan da devredenin temsilcisi
sıfatıyla üçüncü kişiye bildirimde bulunabilir. 
+
****
*MK 979/3*: Üçüncü kişi, zilyetliği devredene karşı ileri sürebileceği
sebeplerle şeyi edinene vermekten kaçınabilir.
****
+
Üçüncü kişinin bu zilyetliğin havalesinden haberi olmasa bile kanun koyucu iki
tarafın anlaşarak üçüncü kişinin durumunu ağırlaştırıcı sözleşme yapılmasının
önüne geçmiş ve burada üçüncü kişiyi korumuştur. Dolaysız zilyet üçüncü kişi,
devredene karşı sahip olduğu hakları devralana karşı da ileri sürebilir.
+
[NOTE]
====
Bu hüküm üçüncü kişi konumundaki zilyede şahsi haklar bakımından ekstra bir
koruma mı sağlıyor? 

MK 979/3 sadece *her iki tarafın hakkının da ayni* veya *her iki tarafın
hakkının da şahsi* olduğu ya da üçüncü kişi konumundaki zilyedin hakkının ayni,
devralanın hakkının şahsi olduğu durumlarda geçerlidir.

CAUTION: Kanunumuzda zilyetlik, bir hakkı ayni hakka dönüştürme veya etkisini
kuvvetlendirme gibi bir etki doğurmaz.
====
. *Emtiayı temsil eden senetlerin teslimi*: Umumi mağaza veya taşıyıcıya
  bırakılmış malları temsil etmek üzere verilen _emtiayı temsil eden kıymetli
  evrak_ çeşitli şekillerde olabilir: Malın mülkiyetini temsil etmek üzere
  düzenlenen kıymetli evrak *makbuz senedi*, rehin hakkı tesis etmek üzere
  düzenlenen kıymetli evrak ise *varanttır*. Malik bu malların mülkiyetini
  geçirmek üzere zilyetliğini devretmek istediği zaman, malları teslim
  etmeksizin zilyetliği geçirmek isterse bu kıymetli evrakı devralana vererek
  zilyetliği devretmiş olur.
+
****
*MK 980/1*: Bir taşıyıcıya veya umumî mağazaya bırakılmış emtiayı temsil eden
kıymetli evrakın teslimi, emtianın teslimi gibi sonuç doğurur.
****
+
TIP: Burada da aslında zilyetliğin havalesinin özel bir görünüm biçimi vardır.
Ancak zilyetliğin havalesinden farklı olarak bu teslimin taşıyıcı veya umumi
mağaza için de hüküm ifade etmesi için ayrıca onlara bildirimde bulunulmasına
gerek yoktur.
+
****
*MK 980/2*: Kıymetli evrakı iyiniyetle teslim alan kimse ile emtiayı iyiniyetle
teslim alan kimse arasında uyuşmazlık çıkarsa emtiayı teslim alan tercih
olunur.
****

* Medeni kanuna göre zilyetliğin korunması iki şekilde olabilir: *Zilyedin
  kuvvet kullanma imkanı* veya *zilyetlik davaları*.

* *Zilyedin kuvvet kullanma yetkisi* MK 981'de düzenlenmiştir.
+
****
*MK 981/1*: Zilyet, her türlü gasp veya saldırıyı kuvvet kullanarak
defedebilir.
****

* Gasp ve saldırının nitelikleri farklıdır. Bunu tespit etmek önemlidir. Gasp
halinde açılacak dava MK 982'de, saldırı halinde açılacak dava MK 983'te ayrı
ayrı düzenlenmiştir.
+
*Gasp*, mevcut zilyedin rızası bulunmaksızın zilyetliğin ele geçirilmesini;
*saldırı* ise, zilyetliğin fiili hakimiyetine ve icrasına engel olunmasını
ifade eder.
+
Fakat savunma hakkı bakımından kanun koyucu MK 981'de her iki durumda da
zilyedin kuvvet kullanabileceğinden bahsetmiştir.

* MK 981/2'de zilyetliğin kuvvet kullanılarak korunması imkanı hem taşınırlar
  bakımından hem de taşınmazlar bakımından kabul edilmiştir. Yine kuvvet
  kullanma imkanı her türlü zilyetlik bakımından öngörülmüştür.

* *Hırsız dahi gerçek malike karşı zilyetliği koruma yollarına başvurabilir*.

* Bu şekilde kuvvet kullanma hakkının olabilmesi için bu kuvvetin ya eylem
  sırasında veya kaçarken yakalanın elinden malı alarak kullanılması gerekir.
+
****
*MK 981/2*: Zilyet, rızası dışında kendisinden alınan şeyi taşınmazlarda el
koyanı kovarak, taşınırlarda ise eylem sırasında veya kaçarken yakalananın
elinden alarak zilyetliğini koruyabilir. Ancak, zilyet durumun haklı
göstermediği derecede kuvvet kullanmaktan kaçınmak zorundadır.
****
+
Eylem bitmiş ve aradan zaman geçmişse artık bu imkanın kullanılması söz
konusu değildir.

* Gasp halinde dava kural olarak gasp edilen zilyetlik konusu şeyin geri
  verilmesini ve zararın giderilmesine yönelik açılır.
+
****
*MK 982*: (1) Başkasının zilyet bulunduğu bir şeyi gasbeden kimse, o şey
üzerinde üstün bir hakka sahip olduğunu iddia etse bile onu geri vermekle
yükümlüdür.

(2) Davalı, o şeyi davacıdan geri almasını gerektirecek üstün bir hakka sahip
olduğunu derhâl ispat ederse onu geri vermekten kaçınabilir.

(3) Dava, şeyin geri verilmesine ve zararın giderilmesine yönelik olur.
****
+
CAUTION: Malın iadesindeki dava herhangi bir hakka dayanmak zorunda olmadan
açılabilen bir davadır.
+
Davalı o şeyi davacıdan geri almasını gerektirecek üstün bir hakka sahip
olduğunu derhal ispat ederse o malı vermekten kaçınabilir. Ancak bu sınırlı bir
korumadır. Çünkü burada uzun uzadıya gerçek hak sahibinin araştırılması söz
konusu değildir. Eğer davalı kanıt bulamaz veya kanıt sunmak için mahkemeden
süre isterse malı geri vermek zorundadır. *Bu şekilde bir karar mal üzerindeki
hak durumu bakımından kesin hüküm teşkil etmez*. Gerçek hak sahibi, mülkiyet
hakkını ispat ederek malı geri alabilir, ama bu dava içinde değil. *Gasp halinde
malın iadesi davası saf olarak zilyetliği koruyan bir davadır*.
+
Davalı açısından kusur aranmaz, kusursuz da olsa malı iade etmek zorundadır.
Ancak davalıdan gasp dolayısıyla zararlarının tazmininin istenebilmesi için
davalının kusurlu olması şarttır.
+
WARNING: İade için kusur şart değildir ama zararın tazmini için kusur ve
tazminat bakımından gerekli olan diğer bütün unsurlar da şarttır.
+
Gasp halinde davayı asli zilyet de fer'i zilyet de, dolaylı zilyet de dolaysız
zilyet de açabilir. 
+
CAUTION: Dolaysız zilyet ve dolaylı zilyet varsa ve dolaylı zilyet iade davası
açıyorsa malın iadesi *ancak dolaysız zilyede* istenebilir.
+
Fer'i zilyet, asli zilyedin mülkiyet hakkını tanımadığı an onun zilyetliğini
gasp etmiş olur. Dolayısıyla asli zilyet bu durumda fer'i zilyede karşı iade
davası açabilir.

* Saldırı halinde dava saldırının sona erdirilmesine, sebebinin önlenmesine ve
  zararın giderilmesine yönelik açılır.
+
****
*MK 983*: (1) Saldırıda bulunan, şey üzerinde bir hak iddia etse bile;
zilyetliği saldırıya uğrayan, ona kariı dava açabilir.

(2) Dava, saldırının sona erdirilmesine, sebebinin önlenmesine ve zararın
giderilmesine yönelik olur.
****
+
*Saldırının sona erdirilmesi* zilyetliğin istenilen şekilde kullanılmasına
engel olan durumların ortadan kaldırılmasıdır.

TIP: MK 982 ve MK 983 arasındaki en önemli fark, davalının gasp halinde üstün
hakkını derhal ispat etmesi durumunda onu geri vermekten kaçınabilmesine
karşılık, saldırıya karşı açılacak davada davalı böyle bir üstün hakkını ispat
etse bile yine de o saldırıya son vermek zorunda olmasıdır.

* MK 982 ve MK 983'deki dava hakları kısa hak düşürücü süreye tabi tutulmuştur. 
+
****
*MK 984*: Gasp ve saldırıdan dolayı dava hakkı, zilyedin fiili ve failini
öğrenmesinden başlayarak iki ay ve her hâlde fiilin üzerinden bir yıl geçmekle
düşer.
****
+
CAUTION: Tazminat davası her zaman genel hükümlere tabidir. Dolayısıyla gasp
veya saldırıdan dolayı uğranan zararların tazmini için açılacak tazminat davası
haksız fiil zamanaşımı sürelerine (TBK 72) tabidir.
+
Bu davalar sulh mahkemelerinde açılır ve basit yargılama usulünde görülür.

* Bir mal üzerinde zilyetliğe sahip olan kimsenin o mal üzerinde sahip olduğunu
  iddia ettiği hakka zilyetliği karine teşkil eder.
+
****
*MK 985*: (1) Taşınırın zilyedi onun maliki sayılır.

(2) Önceki zilyetler de zilyetlikleri süresince o taşınırın maliki sayılırlar.
****
+
MK 985/2 önceki zilyedin şimdiki zilyede açtığı bir davada önceki zilyetliğine
dayanabilmesini sağlar. Yine malı kendi rızasıyla devretmişse kendi zilyetliği
boyunca mala gelen zararlar dolayısıyla artık kendi zilyetliği bitmiş olsa bile
üçüncü kişilere açabileceği davalarda üstün hakkını ispat etmesine yöneliktir.

* Kanunda sınırlı ayni hak sahipleri veya kişisel hak sahipleri bakımından da
  malı iyiniyetle aldıkları kişinin mülkiyet karinesine dayanabilme imkanı
  getirilmiştir.
+
****
*MK 986*: (1) Bir taşınıra malik olma iradesi bulunmaksızın zilyet olan kimse,
taşınırı kendisinden iyiniyetle aldığı kişinin mülkiyet karinesine dayanabilir.

(2) Taşınıra bir sınırlı aynî hak veya kişisel hak iddiasıyla zilyet bulunan
kimsenin iddia ettiği hakkın varlığı karine olarak kabul edilir. Ancak, zilyet
bu karineyi şeyi kendisine vermiş olan kişiye karşı ileri süremez.
****
+
Fer'i zilyetlerin de iddia ettikleri hakkın varlığı zilyetlikleri dolayısıyla
karine olarak kabul edilir. Ancak bu üstün hak karinesi şeyi aldıkları kişiye
karşı ileri sürülemez, sadece üçüncü kişilere karşı ileri sürülebilir. Şeyi
aldıkları kişiye karşı MK 6 ve HMK 190 çerçevesinde hak sahipliklerini ispat
ile yükümlüdürler.
+
Sınırlı ayni hak sahibi ve kişisel hak sahibi, malı kendisine verenin mülkiyet
hakkı karinesine dayandıkları sürece bu malı üçüncü kişilere vermekten
kaçınabilirler.
+
[NOTE]
====
Sınırlı ayni hak sahibi ve kişisel hak sahibinin malı kendilerine verenin
mülkiyet hakkı karinesine dayanmadan kendi hak karinelerine dayanarak malı
üçüncü kişilere vermekten kaçınma imkanı var mıdır?

Sınırlı ayni hak sahibi, kendi sınırlı ayni hak karinesini ileri sürerek malı
üçüncü kişiye vermekten kaçınabilir. Fakat kişisel hak sahibi, kendi hak
karinesine dayanarak malı üçüncü kişilere vermekten kaçınamaz.

CAUTION: *ZİLYETLİK HAKKIN NİTELİĞİNİ DEĞİŞTİRMEZ, ONA AYNİ BİR ETKİ SAĞLAMAZ.*
====
+
[TIP]
====
Kiracılık hakkında istisnai bir hüküm vardır. Mal el değiştirirse üçüncü
kişi kanun gereği kendiliğinden sözleşmenin tarafı haline gelir, dolayısıyla
sözleşme ile bağlı olacağından artık kiracı kişisel hakkını üçüncü
kişiye karşı ileri sürebilir.

****
*TBK 310*: Sözleşmenin kurulmasından sonra kiralanan herhangi bir sebeple el
değiştirirse, yeni malik kira sözleşmesinin tarafı olur.

*TBK 311*: Sözleşmenin kurulmasından sonra üçüncü bir kişi, kiralanan üzerinde
kiracının hakkını etkileyen bir ayni hak sahibi olursa, kiralananın el
değiştirmesiyle ilgili hükümler kıyas yoluyla uygulanır.
****
====

* İki zilyet karşı karşıya ise halihazırdaki zilyet tercih edilir.
+
****
*MK 987*: (1) Bir taşınırın zilyedi, kendisine karşı açılan her davada üstün
hakka sahip olduğu karinesine dayanabilir.

(2) Gasp veya saldırıya ilişkin hükümler saklıdır.
****
+
Sadece gasp halinde davalı üstün hak karinesine dayanamaz, ancak mal üzerinde
onu davacıdan geri almasını gerektirecek üstün hakkını ispat ederek iade
etmekten kurtulabilir.

* *Taşınır davası*, zilyetliği iradesi dışında sona ermiş olan zilyede tanınan
  bir dava hakkıdır. Bu zilyet asli zilyet olabileceği gibi fer'i zilyet de
  olabilir. Dolaysız zilyetler de bu davayı açabileceği gibi, dolaylı zilyetler
  de açabilir. Ancak dolaylı zilyet bu davayı açarsa malın iadesinde o malın
  kendisine değil dolaysız zilyede iadesini talep eder.

CAUTION: Taşınır davası açılabilmesi için zilyetliğin irade dışında sona
erdirilmiş olması gerekmektedir.

[NOTE]
====
Kiracı malı elinde tutarken kira sözleşmesi sona ermeden önce malik kiracının
elindeki malı gasp etse, kiracı maliğe karşı zilyetlikten doğan üstün hak
karinesine dayalı olarak taşınır davası açabilir mi?

Kişisel hak iddiasıyla zilyet bulunan kimsenin iddia ettiği hakkının varlığı
karine olarak kabul edilir. *Ancak zilyet bu karineyi şeyi kendisine vermiş
olan kişiye karşı ileri süremez.* 

Kiracı, maliğe karşı kiracı sıfatıyla zilyet olduğunu ve bundan dolayı üstün
hak karinesinin geçerli olduğunu ileri süremez. Böyle bir durumda ancak
zilyetliğine karşı yapılan gasp davası açabilir. Veya taraflar arasındaki
sözleşmeden doğan hakkını ispatlayacak şekilde bir sözleşmeye aykırılık davası
açabilir. Sözleşme çerçevesinde malın iadesini isteyebilir.

Buna karşılık burada kiracı değil de sınırlı ayni hak sahibi rehin alan
olsaydı, rehin alan malı sınırlı ayni hakkına dayanarak geri isteyebilirdi.
Ancak malı kendisine veren kişiye karşı üstün hak karinesini ileri
süremeyeceğinden sınırlı ayni hakkını ispatlamak zorunda kalırdı.

Ancak kiracı da rehin alan da hak karinelerine hırsıza karşı dayanabilirler.
Rehin alan zaten her zaman sınırlı ayni hakkını ispat edip üçüncü kişilere
karşı dava açabilir. Kiracı ise burada ancak zilyetliğe dayanabilir.
Zilyetliğe karşı gasp davası açabilir veya zilyetlikten doğan hak karinesine
dayanarak taşınır davası açabilir. *Ama ayni hak sahibi olmadığı için üçüncü
kişilere ayni hakka dayalı dava açamaz. Ne zilyetlik ne de zilyetliğe dayalı
hak karinesi bir hakkın niteliğini değiştirmez ve ona ayni hak etkisi vermez ya
da onu etkisi kuvvetlendirilmiş nisbi hak haline sokmaz. Dolayısıyla kiracı
sanki ayni hak sahibiymiş gibi üçüncü kişilere karşu bu karineyi ileri süremez.*

Malik taşınmazı bir üçüncü kişiye satarsa rehin alan ve kiracı nasıl ki üstün
hak karinelerini şeyi kendilerine vermiş olan kişiye karşı ileri süremiyorlarsa
o şeyi maliğin rızasıyla devralmış kişiye karşı de üstün hak karinelerini
ileri süremezler. Ancak yine üstün hak karinesini ileri süremiyor oluşu rehin
alanın sınırlı ayni hakkını ispatlayarak satın alan üçüncü kişiye karşı ileri
süremeyeceği anlamına gelmez. Kiracı ise üstün hakkını satın alan üçüncü kişiye
karşı ileri süremez zira  bu üçüncü kişi maliğin yerine geçmiştir. Kiracılık
hakkı da üçüncü kişilere karşı ileri sürülebilecek bir ayni hak sağlamadığı
için de kiracılıktan doğan hakkını da ileri süremyecektir. Bu durumda kiracı
ancak taraflar arasındaki sözleşme TBK 310 gereği yeni maliki de bağladığı
ölçüde kişisel hakkını bu yeni malike karşı ileri sürebilir.
====

* Önceki zilyedin hak karinesine dayalı olarak taşınır davası sonucu malın
  iadesini sağlayabilmesi için iki husustan birini ispat etmesi gerekir.

. *Halihazırdaki zilyedin iyiniyetli olmadığının ispatı*
+
****
*MK 991*: (1) Bir taşınırın zilyetliğini iyiniyetle edinmemiş olan kimseye
karşı önceki zilyet, her zaman taşınır davası açabilir.

(2) Eğer önceki zilyet de, zilyetliği iyiniyetle edinmemiş ise sonraki zilyede
karşı taşınır davası açamaz.
****
+
*İki tane kötü niyetli zilyet varsa halihazırdaki zilyet tercih edilir.*
. *Zilyetliğin iradesi dışında sona erdiği + malın iradesi dışında elinden
  çıktığı*
+
****
*MK 989*: Taşınırı çalınan, kaybolan ya da iradesi dışında başka herhangi bir
şekilde elinden çıkan zilyet, o şeyi elinde bulunduran herkese karşı beş yıl
içinde taşınır davası açabilir.
****
+
CAUTION: Burada sadece zilyetliğin iradesi dışında sona erdiğini değil, aynı
zamanda malın da iradesi dışında elden çıktığını ispat etmek zorundadır.
+
Kiracı, rehin alan, taşıyıcı, tamirci gibi malikin kendi rızasıyla malı
bıraktığı emin sıfatıyla zilyetten iyiniyetli üçüncü kişilerin kazanımı
korunur. Malik bunlara karşı taşınır davası açamaz. Burada malikin yapabileceği
tek şey aralarındaki ilişkiye aykırı davranmış olmaları nedeniyle kiracı, rehin
alan, taşıyıcı veya tamirciye karşı sözleşmeden doğan tazminat davası açmaktır.
+
****
*MK 988*: Bir taşınırın emin sıfatıyla zilyedinden o şey üzerinde iyiniyetle
mülkiyet veya sınırlı aynî hak edinen kimsenin edinimi, zilyedin bu tür
tasarruflarda bulunma yetkisi olmasa bile korunur.
****

* Taşınır davası açan kişi öncelikle önceki zilyet olduğunu ispat etmelidir.
  Sonra taşınır davasının olmazsa olmazı olan zilyetliğin iradesi dışında
  elinden çıktığını ispat edecektir. Bunun dışında ya zilyetliği elinde
  bulunduran halihazırdaki zilyedin kötü niyetli olduğunu ispat edecek, bunu
  ispat edemiyorsa sadece zilyetliğin iradesi dışında elinden çıktığını değil
  aynı zamanda malın da iradesi dışında elinden çıktığını ispat edecektir.

* Malik malı kiracıya veya rehin alana malı rızasıyla vermiş olsa dahi onların
  elinden iradeleri dışında çıkınca malikin de iradesi dışında çıkmış sayılır.

* *Mal zilyedinin elinden bir defa rızası dışında çıkmışsa hep rıza dışında
  çıkmış sayılır.*

* Bir kere malı rızası dışında elinden çıkan malik malı elinde bulunduran
  herkese karşı MK 989/1 uyarınca taşınır davası açabilir. Ancak kanun koyucu
  bu imkanı üç bakımdan sınırlandırmıştır.

. *Para ve hamile yazılı senetler* malikin iradesi dışında çıkmış olsa bile
  bunları edinen *iyiniyetli* üçüncü kişilere karşı taşınır davası açılamaz.
+
****
*MK 990*: Zilyet, iradesi dışında elinden çıkmış olsa bile, para ve hamile
yazılı senetleri iyiniyetle edinmiş olan kimseye karşı taşınır davası açamaz.
****
. *Beş yıllık hak düşürücü süre* sonunda *iyiniyetli* zilyetlere karşı dava
  açılamaz. Bu beş yıllık hak düşürücü süre malın rıza dışında elden çıkması
  anından itibaren işlemeye başlayacaktır.
. Üçüncü kişi bu malı *açık artırmadan veya pazardan ya da benzeri eşya satan
  yerlerden iyiniyetle* edinmişse, taşınır davası ancak *ödenen bedelin geri
  verilmesi koşuluyla* açılabilir.
+
****
*MK 989/2*: Bu taşınır, açık artırmadan veya pazardan ya da benzeri eşya
satanlardan iyiniyetle edinilmiş ise; iyiniyetli birinci ve sonraki edinenlere
karşı taşınır davası, ancak ödenen bedelin geri verilmesi koşuluyla açılabilir.
****
+
Bu bedelin ödenmesini isteme sadece bir def'i oluşturur. Bu bedel ödenmediği
sürece malı iadeden kaçınılabilir. Mal rızası dışında elinde çıkmış kişi bedeli
ödedikten sonra malı zilyedin rızası dışında alan kişiye rücu edebilir, aynı
şekilde malı iade ederken bu bedeli istemeyen iyiniyetli üçüncü kişi daha sonra
malı aldığı kişiden bu bedeli isteyebilir.

* Malik malı rızasıyla vermiş olmasına rağmen burada bir hata hali söz
  konusuysa rıza dışında elinden çıkmış sayılmaz. Zira malik kendi hatasının
  sonuçlarına katlanmak zorundadır. Ancak tehdit veya aldatma hali söz
  konusuysa rıza dışı elden çıkmış sayılır.

* Taşınmazlarda hak karinesinden sadece tapu sicilinde malik olarak kayıtlı
kimse yararlanabilir. Yine sınırlı ayni hak sahibi de kendi haklarına dayalı
olarak hak karinesinden yararlanabilir.
+
[caption=""]
.Taşınmazlarda karine
====
*MK 992/1*: Tapuya kayıtlı taşınmazlarda, hak karinesinden ve zilyetlikten
doğan dava açma hakkından yalnız adına tescil bulunan kimse yararlanır.
====
+
Gasp ve saldırı davalarından ayni hak sahibi olmayan ama fiilen taşınmazları
kullanan örneğin kiracı da yararlanabilir.
+
====
*MK 992/2*: Bununla birlikte taşınmaz üzerinde fiilî hâkimiyeti bulunan kimse,
gasp veya saldırı sebebiyle dava açabilir.
====

* Taşınır veya istihkak davası sonucu malı geri vermekle yükümlü olan
*iyiniyetli* zilyet, şeyi karineyle mevcut hakkına uygun şekilde kullanmış ise
geri vermekle yükümlü olduğu kişiye karşı herhangi bir tazminat ödemek zorunda
değildir.
+
====
*MK 993*: (1) İyiniyetle zilyedi bulunduğu şeyi, karineyle mevcut hakkına uygun
şekilde kullanan veya ondan yararlanan zilyet, o şeyi geri vermekle yükümlü
olduğu kimseye karşı bu yüzden herhangi bir tazminat ödemek zorunda değildir.

(2) İyiniyetli zilyet, şeyin kaybedilmesinden, yok olmasından veya hasara
uğramasından sorumlu olmaz.
====
+
[NOTE]
====
Malik ile kiracı arasındaki kira sözleşmesi sona erdikten sonra kiracının
malike kiraya konu olan şeyi iade etme borcu doğar. Bu durumda MK 993 vd.
hükümleri uygulanacak mıdır?

*Hayır*, zira taraflar arasında bir sözleşme ilişkisi olduğundan o sözleşme
ilişkisinin sona ermesinden doğan iade talepleri sözleşme çerçevesinde
incelenir ve iade de buna göre yapılır. 

Fakat kira sözleşmesi çerçevesinde mal kiracıya teslim edildikten sonra
sözleşmenin geçersiz olduğu ortaya çıkarsa bu durumda zilyetliğin iadesi
hükümleri çerçevesinde malın iadesi söz konusu olacaktır.

Sözleşme bir irade sakatlığı sebebiyle geçersizse korkutma, aldatma ve yanılma
sebepleri arasında ayrım yapılır. Sözleşme hata sebebiyle iptal edildiyse kişi
kendi hatasının sonuçlarına katlanmak zorunda olduğundan zilyetliğin iadesine
ilişkin hükümler uygulanmaz. Fakat aldatma ve korkutma sonucunda bir sözleşme
iptal edildiyse ve o sözleşme çerçevesinde zilyetlik geçirildiyse malın iadesi
için zilyetliğin iadesi hükümleri uygulanacaktır.
====
+
[TIP]
====
Bir kişi başlangıçta iyiniyetliyken sonradan kötü niyetli olursa ne olacaktır?

Bu durumda eğer ki kişinin malı elde ettiği ilk anda iyiniyetli olması onun bir
hak iktisap etmesine yaramıyorsa (örneğin MK 988 uyarınca emin sıfatıyla
zilyetten iyiniyetle kazanmışsa o anda iyiniyetli olması hak iktisabı
bakımından yeterlidir) kişinin iyiniyetli olduğu süre boyunca iyiniyetli
zilyedin iade hükümleri uygulanacaktır. Kötü niyetli olduğu andan itibaren ise
iyiniyetli olmayan zilyedin iade hükümleri uygulanır. 

İyiniyetli olduğu dönem için MK 993-994, kötü niyetli olduğu dönem için MK 995
uygulanacaktır.
====
+
İyiniyetli zilyedin ilk yükümlülüğü malı geri vermektir. Dolayısıyla taşınırlar
bakımından öncelikle taşınırın iadesi gerekir. Ancak MK 993/2 ile taşınırın
iadesi için iyiniyetli zilyedin iade yükümlülüğü sınırlandırılmıştır. Buna göre
mevcut hak karinesine uygun olarak malı tüketme hakkı bulunan zilyet malı
kaybetmiş, yok etmiş ve hasara uğratmış ise bundan sorumlu olmayacaktır. Elinde
şey ne durumdaysa zilyetliği de yine o durumda iade edecektir.
+
Şey eğer üçüncü kişiye devredilmişse iyiniyetli zilyet eline geçen ikame
değerle sorumlu olacaktır. Ama burada da malın tam olarak birebir piyasa değeri
istenmeyecek sebepsiz zenginleşme hükümleri çerçevesinde elinde ne kaldıysa
sadece onu iade edecektir.
+
MK 993 hükümleri sadece taşınır davası, istihkak davası veya sınırlı ayni hakka
dayalı davalar açılmışsa söz konusu olacaktır.
+
CAUTION: Gasp sebebiyle iade davası açılmış ise zilyetlik hükümleri uygulanmaz
zira gasp davasında hak tartışmasına girilmez. 

* MK 994 uyarınca iyiniyetli zilyet yaptığı *zorunlu* ve *yararlı* masraflar
için karşı taraftan belirli miktarda tazminat talep edebilecektir.
+
====
*MK 994*: (1) İyiniyetli zilyet, geri vermeyi isteyen kimseden şey için yapmış
olduğu zorunlu ve yararlı giderleri tazmin etmesini isteyebilir ve bu tazminat
ödeninceye kadar şeyi geri vermekten kaçınabilir.

(2) İyiniyetli zilyet, diğer giderler için tazminat isteyemez. Ancak, şeyin
geri verilmesinden önce kendisine bu giderler için bir tazminat önerilmezse,
kendisi tarafından o şeyle birleştirilen ve zararsızca ayrılması mümkün bulunan
eklemeleri o şeyi geri vermeden önce ayırıp alabilir.

(3) Zilyedin elde ettiği ürünler, yaptığı giderler sebebiyle doğan alacaklarına
mahsup edilir.
====

* İyiniyetli olmayan zilyedin iade borcu MK 995'te düzenlenmiştir.
+
====
*MK 995*: (1) İyiniyetli olmayan zilyet, geri vermekle yükümlü olduğu şeyi
haksız alıkoymuş olması yüzünden hak sahibine verdiği zararlar ve elde ettiği
veya elde etmeyi ihmal eylediği ürünler karşılığında tazminat ödemek
zorundadır.

(2) İyiniyetli olmayan zilyet, yaptığı giderlerden ancak hak sahibi için de
zorunlu olanların tazmin edilmesini isteyebilir.

(3) İyiniyetli olmayan zilyet, şeyi kime geri vereceğini bilmediği sürece ancak
kusuruyla verdiği zararlardan sorumlu olur.
====
+
İyiniyetli olmayan zilyedin malı kullandığı için de bir tazminat ödemek zorunda
olduğu kural olarak kabul edilir. Buna *ecrimisil* denilmektedir.
+
Ecrimisilin hukuki niteliği tartışmalıdır. Doktrindeki bazı yazarlar haksız
zilyedin elde etmeyi ihmal ettiği değerler kapsamında dikkate alınacağını, bazı
yazarlar gerçek olmayan vekaletsiz iş görme hükümleri çerçevesinde talep
edilebileceğini, kimi yazarlar ise sebepsiz zenginleşme hükümleri çerçevesinde
değerlendirileceğini savunmaktadırlar. 
+
.Yargıtay'ın İçtihadı Birleştirme Kararları
****

[caption=""]
.09.12.1931 gün ve 23/44 sayılı İBK
====
Ecrimisil tazminatının haksız fiil niteliği taşımadığı dolayısıyla haksız fiil
zamanaşımı süresine tabi olmadığı belirtilmiştir.
====

[caption=""]
.25.05.1938 gün ve 29/10 sayılı İBK
====
Ecrimisil tazminatının niteliğini kira bedeline benzetmiş ve ecrimisil
davalarında TBK 126 gereğince beş senelik zamanaşımının uygulanacağı
belirtmiştir.
====

[caption=""]
.08.03.1950 gün ve 22/4 sayılı İBK
====
Bu karar ile 25.05.1938'teki kararda belirtilen görüşten dönülmüş, fuzuli
işgalin kiraya benzetilemeyeceğini, bunun bir haksız fiil sayılması gerektiğini
ve bu sebeple ancak bir zarar meydana gelirse tazmin ettirilebileceği kabul
edilmiştir. Bu karar göre bir kimsenin kiraya vermediği ve vermeyeceği bir
taşınmazı diğer bir kimse işgal eder ve kullanırsa, ortada bir zarar
olmadığından hareketle tazmini de gerekmeyecektir.
====

[caption=""]
.04.06.1958 gün ve 15/6 sayılı İBK
====
Bu karar ile ecrimisil davalarının hem gerçek olmayan vekaletsiz iş görme hem
de haksız zilyedin iadesi hükümlerine tabi olacağı belirtilmiş ve 10 yıllık
zamanaşımı süresinin uygulanacağına karar verilmiştir.
====

Yargıtay bugün de 1950 tarihli içtihadı birleştirme kararına uygun olarak
ecrimisil tazminatını haksız fiil çerçevesinde değerlendiriyor.
****
+
İyiniyetli olmayan zilyet MK 995/2 uyarınca *sadece zorunlu giderleri*
isteyebilecektir. Ayrıca zorunlu giderlerin araştırması haksız zilyede göre
değil hak sahibi olan ve iade talep eden malike göre yapılır.
+
İyiniyetli olmayan zilyet, haklı zilyedin kim olduğunu bilmediği sürece *ancak
kusuruyla verdiği zararlardan* sorumlu olacaktır. Bu hal dışında bütün
zararlardan kusursuz sorumludur.
+
CAUTION: Kusursuz sorumluluk verdiği bütün zararlardan sorumlu olduğu anlamına
gelmez. Haksız fiilin diğer bütün şartları gerçekleşmiş olduğu takdirde kusurun
aranmayacağı anlamına gelir.
:icons: font

== TAPU SİCİLİ

* Taşınmazlara ilişkin ayni hak kurulabilmesi için tarafların sadece aralarında
  bir sözleşme yapmaları yeterli değildir. Taşınmaza ilişkin bir ayni hakkı
  devretmek için yapılacak sözleşmenin *resmi şekilde* yapılması gereklidir.
  Kanun resmi şekil şartını aramakta ve bu resmi şekil şartının da ancak tapu
  sicil memuru tarafından yerine getirilebileceğini söylemektedir.
+
****
*MK 706*: Taşınmaz mülkiyetinin devrini amaçlayan sözleşmelerin geçerli olması,
resmî şekilde düzenlenmiş bulunmalarına bağlıdır.
****

* Sözleşme yapılıp tescil talep edildikten sonra ilgili işlem önce *yevmiye
defteri* denen bir deftere ardından da *tapu kütüğüne* işlenir. *Yevmiye
defterine işlenmekle ayni hak doğmuş olmaz*. Taşınmaz üzerinde herhangi bir
ayni hakkın doğabilmesi için tescil şarttır. 
+
Yevmiye defteri sadece hakkın kuruluş tarihini belirler. Yevmiye defterinden
tapu kütüğüne geçirilen işlem yevmiye defterine kayıt tarihinden itibaren
geçerli olur. 
+
Yevmiye defteri aynı zamanda haklar bakımından sırayı belirlemeye yarar.
Taşınmaz üzerinde birden fazla sınırlı ayni hak varsa hangisine öncelik
tanınacağını belirler.

* Taşınırlarda zilyetliğin hak karinesi oluşu gibi, taşınmazlarda da tapu
  sicilindeki kayıt bir hak karinesi oluşturur. Kayıtta kim malik gözüküyorsa
  onun malik olduğuna dair bir karine oluşur. Bunun aksine ispatı mümkündür. 

* Tapu sicilindeki kayıt ile gerçek durum arasında fark olabilir. Aradaki bu
  fark bazen tapu memurunun hatasından kaynaklanabilir. Bu hatada dolayı
  uğranılan zararlardan *devlet kusursuz sorumludur*. Bu tazminat davasının
  görülebilmesi için ya *yanlış bir kaydın olması* ya da *yapılması
  gereken bir kaydın yapılmaması* gerekir.
+
Eğer gerçek durum ile tapudaki durum sonradan birbiriyle uyumsuz hale gelmişse
burada bir hata yoktur. Zira ilk durumda, yani kayıt tutulurken kayıt gerçek
durum ile uygundur.
+
Devletin sorumluluğu kusursuz bir sorumluluktur. Dolayısıyla kusur şartı
aranmayacaktır. Devlet alması gereken tüm tedbirleri almış olsa bile
sorumludur. Ancak her halükarda hukuka aykırı bir fiil şarttır.

* Tapu sicil sisteminin başlıca özellikleri:

.. Sicil sisteminde her taşınmazın ayrı sayfası vardır.
.. Ayni hakkın kazanılması için tescil şarttır. Tescil tapu kütüğüne yapılır.
   Yevmiye defterine kayıt ile ayni hak kazanılmaz. Kazanılan hakkın ne
   zamandan beri etki doğurduğu meselesi için yevmiye defterine bakılır.
   Yevmiye defterine kayıt edilip tapu kütüğüne kaydedilmezse hak doğmaz.
.. Tescil işlemi sebebe bağlıdır.
.. Üçüncü kişilerin sicil kayıtlarına olan güveni korunur.
.. Tapu sicil sistemi alenidir.
+
****
*MK 1020*: (1) Tapu sicili herkese açıktır.

(2) İlgisini inanılır kılan herkes, tapu kütüğündeki ilgili sayfanın ve
belgelerin tapu memuru önünde kendisine gösterilmesini veya bunların
örneklerinin verilmesini isteyebilir.

(3) Kimse tapu sicilindeki bir kaydı bilmediğini ileri süremez.
****

* Bir taşınmazın tapuya geçirilmesinin iki yolu vardır: *Mahkeme kararı* ve
  *kadastro*.
+
Herhangi bir yeryüzü parçasının tapuya geçirilmesi için ya dava açılıp o
arazinin sınırlarının belirlenmesi ve mülkiyet durumunun tespiti talep edilir
ya da genel olarak kadastro işlemleri yapılması gündeme gelir ve yapılan
kadastro işlemleri sonucunda taşınmaz tapuya geçirilir.

* Tapu siciline *taşınmaz olarak* şunlar kaydedilir:

. *Arazi*
. *Taşınmazlar üzerindeki bağımsız ve sürekli haklar*: Bir taşınmaz üzerindeki
  sınırlı ayni haklar bağımsız ve sürekli olma şartı ile taşınmaz olarak tapuya
  kaydedilebilir.
+
Bağımsız olmaktan kasıt herhangi bir eşyaya veya şahsa bağlı olmamasıdır.
Bağımsız olarak devir kabiliyetinin varlığıdır.
+
Sürekli olmasından kasıt ise en az 30 yıllığına kurulmuş olmasıdır. 
. *Kat mülkiyetine konu olan bağımsız bölümler*

* Tapulama işlemi ilk olarak taşınmazın sınırlarını belirlemektir. İkinci
  olarak da taşınmaz üzerindeki mülkiyet durumunu belirlemektir.

* Bir yerden kadastro geçmişse ikinci kadastro mümkün değildir. İkincisi
  geçersiz olur. İkinci kere mülkiyetin tespiti ancak daha önce mahkeme
  kararıyla tapulama yapılmış yerin kadastroya tabi tutulmasıyla olur.

* Kadastroda kadastro ekibi sınırları belirler, mülkiyet durumunu belirler ve
  tespit tutanağını tutar. Bu tutanağa bir takım itirazlar
  gerçekleştirilebilir. Kadastro komisyonu söz konusu itirazları inceler ve
  kadastro sonuçlarını ilan eder. Buna karşı da yargı yolu imkanı vardır.
  Tespitin kesinleşmesinden itibaren kadastro mahkemelerine dava açabilmek için
  10 yıllık hak düşürücü süre öngörülmüştür.

* Kadastro işlemlerine başlandığında iki tür taşınmazla karşılaşılabilir:
  Tapulu olan ve tapusuz olan. Tapulu olsa bile kadastroya tabi tutulur. Ancak
  bu mahkeme kararıyla tapulu hale gelmiş taşınmazlar için geçerlidir. Kadastro
  işlemiyle tapulu hale gelen taşınmazlar için ikinci kadastro işlemi yasaktır.
  Kadastro işlemleri sırasında tapulu olsun ya da olmasın bütün taşınmazlara MK
  değil Kadastro Kanunu uygulanır.

* Kadastro yapılırken kim zilyetse ona bakılır. Tapulu taşınmazlarda da zilyede
  bakılır. Sicildeki malik ile zilyet örtüşüyorsa sorun yoktur, kadastro işlemi
  onun lehine yapılır. Ancak zilyet başkası ise zilyedin adına tespitin
  yapılması da mümkündür. Bu ya malik gözüken kişinin rızası ile mümkün olur ya
  da malikin daha önce noter onaylı bir imzası varsa, noterde düzenlenmiş satış
  vaadi varsa, sözleşme varsa bunların sunulması ile olur. 
+  
Malikin rızası olmasa bile zilyet adına tescil yapılabilir. İki yolu vardır:
Olağan zamanaşımı ile iktisap ve olağanüstü zamanaşımı ile iktisap. Olağan
zamanaşımı ile iktisapta zilyet taşınmazı tapu dışı kazandığını ve çekişmesiz
ve aralıksız olarak 10 yıl boyunca malik sıfatıyla zilyet olduğunu ispat
etmelidir. Olağanüstü zamanaşımı ile iktisapta ise sadece 20 yıldır çekişmesiz
ve aralıksız olarak malik sıfatıyla zilyet olduğunu ispatlaması yeterlidir.

* Tapusuz taşınmazlarda da zilyede bakılır. Fakat zilyedin 20 yıldır malik
  sıfatıyla zilyet bulunduğunu ispat etmesi şartı vardır. İspat şekli de
  taşınmazların yüzölçümüne bakılarak ikiye ayrılır: Sulu topraksa 40 dönüm,
  kuru topraksa 100 dönüme kadar olan kısım için belgesiz olarak, tanık
  beyanıyla dahi zilyetlik ispat edilebilir. Bu sınırları aştığında kanunda
  sayılan bir takım belgelerle ispat gerekir. Bu koşulların hiçbiri yoksa
  taşınmaz hazine adına tescil edilir.

WARNING: *Sadece ayni haklar tescil edilir*. Şahsi haklar tapuya tescil ile işlenmez.

* Tescil temelinde bir hukuki sebebe ihtiyaç duyar. Hukuki sebep sözleşme
  olabilir, mahkeme kararı olabilir. Hukuki sebep yoksa tescil geçersiz olur.
  Tescil sebebe bağlıdır.

WARNING: *Tescil herhangi bir şarta bağlanamaz*.

* Tescilin sağlanabilmesi için tasarruf yetkisine sahip olan kişinin bunu
  talep etmesi gerekir.

NOTE: Tek başına sözleşme hiçbir zaman mülkiyeti karşı tarafa geçirmez.
Yapılan sözleşme bir borçlandırıcı işlemdir. Borcun ifası için malikin tescil
talebini tapu memuruna iletmesi gerekir. Tescil talebi tasarrufi işlemdir.
Tescili talep eden malik, kendi üstüne düşen görevi yerine getirmiş olur.
Bundan sonraki aşama tapu memuruna düşer. Bu yüzden doktrinde ağırlıklı olarak
tescilin kendisine değil, tescil talebine tasarruf işlemi denmektedir.

* *Kurucu tescilde* sicil dışında kazanılmış bir ayni hak yoktur. Ayni hak
  sicile yapılan tescil ile kazanılır. *Açıklayıcı tescilde* ise MK 705/2'deki
  sebeplerden biri ile sicil dışında kazanılmış ayni hak tapu siciline tescil
  ile belirtilmiş olur.
+
****
*MK 705*: (1) Taşınmaz mülkiyetinin kazanılması, tescille olur.

(2) Miras, mahkeme kararı, cebrî icra, işgal, kamulaştırma hâlleri ile kanunda
öngörülen diğer hâllerde, mülkiyet tescilden önce kazanılır. Ancak, bu hâllerde
malikin tasarruf işlemleri yapabilmesi, mülkiyetin tapu kütüğüne tescil edilmiş
olmasına bağlıdır
****

* Tapu sicilindeki işlemleri malik adına temsilcisi de yapabilir. Tapu Sicil
  Tüzüğü ve Noterlik Kanununda taşınmaz mülkiyetinin devrine ilişkin
  vekaletnamenin noterler tarafından düzenlenmesi gerektiği söyleniyor. 
+
Yine malik adına yasal temsilcisi de yapabilir. Küçüğün velisi denince
anne-baba anlaşılır ve kural olarak anne-baba birlikte hareket etmelidirler.
Küçüğün sahip olduğu mülkiyet hakkına ilişkin bir tasarrufta bulunulacaksa
anne-baba birlikte işlem yapabilecektir. Kişiye vasi atanmışsa taşınmaz
mülkiyetinin devrine ilişkin Sulh Hukuk Mahkemesinin izni gerekmektedir.
+
Temsilci kendi adına değil malik adına bu işlemleri yapmaktadır. Burada
tasarruf yetkisini kullanan maliktir.

* Taşınmazın birden fazla maliki varsa hepsinin birlikte tescil talebinde
  bulunmaları gerekmektedir. 

* Tescil için tasarruf yetkisinin belgelendirilmesi gerekir. Çoğunlukla malikin
  sicilde malik olarak gözüktüğünü ispat etmesi yeterlidir. Ancak açıklayıcı
  tescilde ayni hak sicil dışında kazanıldığı için kişi malik olarak
  gözükmüyordur. Açıklayıcı tescilde kişi ancak kendi adına tescil yapabilir.
  Ayni hak üzerinde tasarruf edebilmek için tescilde malik olarak gözükmek
  zorunludur.

* Sicilde malik olarak gözüken kişi ile işlem yapan iyiniyetli üçüncü kişilerin
  ayni hak kazanımları korunur.
+
****
*MK 1023*: Tapu kütüğündeki tescile iyiniyetle dayanarak mülkiyet veya bir
başka aynî hak kazanan üçüncü kişinin bu kazanımı korunur.
****
+
CAUTION: Sadece *ayni haklar* iyiniyetle iktisap edilir. Şahsi haklarda
iyiniyetin koruyucu etkisi yoktur.
+
İyiniyetli olmak somut durumun koşulları gereğince sicildeki kaydın gerçeği
yansıtmadığının bilinmemesi veya bilinmesinin gerekmemesidir.
+
CAUTION: Üçüncü kişinin iyiniyeti sadece tasarruf yetkisi eksikliğini giderir.
İyiniyet ehliyet veya şekil eksikliğini giderici rol oynamaz.

* *Terkin* ayni hakkı sonlandırır veya zaten sicil dışı sona ermiş bir ayni hak
  varsa tapudan da silinmesini sağlar.

* Terkin talebinde bulunanın da tasarruf yetkisine sahip olması şarttır. 

* Hak eğer tapu dışında sona ermişse *açıklayıcı terkinden* bahsedilir. Tapu
  dışında sona eren hakka ait kayıt, *sadece şekli bir anlam* taşıyor olabilir
  ya da *şekli anlam dahil hiçbir değeri kalmamış* olabilir.
+
Eğer kaydın hiçbir anlamı kalmamışsa tapu memuru tarafından re'sen terkin
edilir.
+
TIP: Taşınmaza dair intifa hakkı sahibi gerçek kişi ise bu kişi ölünce intifa
hakkı kendiliğinden sona erer, tüzel kişi ise intifa hakkının maksimun süresi
olan yüz yıl dolmuşsa yine kendiliğinden sona erer. Buna dair kaydın tapuda
durmasının hiçbir anlamı yoktur
+
Eğer kayıttaki hak maddi hukuk açısından bir sonuç doğurmamakla birlikte şeklen
sonuçları hala devam ediyorsa bu kayıt re'sen terkin edilemez. Bu kaydın
terkini için dava açılması ve mahkeme kararı gereklidir.

* Tescilin aksine *herhangi bir ayni hak terkin edilebilir*.
+
TIP: İpotek hakkı terkin edilecekse o taşınmazın maliki değil ipotek hakkı
sahibi terkini talep edebilir.

* Bazı hallerde terkin için hak sahibi dışında başka kimselerin de rızasına
  ihtiyaç duyulabilir.
+
NOTE: Geçit hakkı tanınan bir taşınmazın değeri normalden fazladır. Aynı
taşınmaz üzerinde bir rehin hakkı sahibi varsa ve bu taşınmaz üzerindeki geçit
hakkı geçit hakkı sahibi tarafından terkin edilecekse rehin hakkı sahibinin de
rızasına ihtiyaç vardır. Zira rehin hakkı sahibi hakkını kullanıp taşınmazı
sattırdığında geçit hakkının varlığı ile eline geçecek para ile geçit hakkı
olmaksızın eline geçecek para birbirinden farklıdır.

* Terkin bir anlamda ayni haktan feragat olduğu için *geçerli bir hukuki
  dayanağa ihtiyaç yoktur*.

* Ayni haklar dışındaki haklar tapu siciline kaydedilemez. Bunun tek istisnası
  *kişisel hakların şerhidir*. Kişisel hakların tapuya kaydedilebilmesi için
  *kanunda belirtilmesi* gereklidir. Kişisel hakların şerhi için *sınırlı sayı
  (numerus clausus) ilkesi* geçerlidir.

. Arsa payı karşılığı inşaat (MK 1009)
. Sözleşmeden doğan ön alım hakkı (MK 735)
. Sözleşmeden doğan geri alım hakkı (MK 736)
. Rehinli alacaklının boş dereceye ilerleme hakkı (MK 871/3)
. Paylı taşınmazlarda yararlanma, kullanma ve yönetime ilişkin kararlar (MK
  695/2)
. Paylı taşınmazlarda paylı mülkiyetin devamına ilişkin sözleşmeler (MK 698/2)
. Taşınmaz mülkiyetinin kanundan doğan kısıtlamalarının ortadan kaldırılması
  veya değiştirilmesine ilişkin sözleşmeler (MK 731/2)
. Yasal ön alım hakkından feragat sözleşmesi (MK 733/2)
. Taşınmaz malikine kalan yapılar için üst hakkı sahibine ödenmesi
  kararlaştırılan bedelin miktarı ve bunun hesaplanış biçimi ile bu bedel
  borcunun kaldırılmasına ve arazinin ilk haline getirilmesine ilişkin
  anlaşmalar (MK 830)
. Paylaşmalı mal ayrılığı sisteminde evliliğin iptali veya boşanma halinde aile
  konutunda kalmaya ve ev eşyasını kullanmaya hangi eşin devam edeceği hakkında
  yapılan sözleşmeden doğan konutta kalma hakkı (MK 254)
. Ön alım, geri alım ve alım hakları (TBK 238)
. Bağışlamadan rücu hakkı (TBK 292/2)
. Adi kira (TBK 312)
. Ürün kirası (TBK 358 atfıyla TBK 312)
. Taşınmaz satış vaadi (Tapu K. 26/7)

* Şerh edilen kişisel haklar nisbi hak özelliklerini korurlar, mutlak hakka
  dönüşmezler. Fakat tapuya şerh edildiği için artık herkes tarafından
  görünebilir bir haldedir. Şerh sonucunda *nisbi hakkın etkisi genişler ve
  sonraki ayni hak sahiplerine karşı ileri sürülebilir hale gelir*.
+
[NOTE]
====
Taraflar arasında *noterde* yapılan taşınmaz satış vaadi sözleşmesi sadece
taraflar arasında etkilidir, bir nisbi hak doğurur. Kendisine taşınmazın
satılacağı vaat edilen alıcı bu hakkını sadece sözleşmenin tarafına ileri
sürebilir. 

Eğer bu hak tapuya şerh edilirse, alıcı, hakkını her yeni malike karşı ileri
sürebilir. Dolayısıyla taşınmaz el değiştirdikçe satış vaadinden kaynaklanan
borç yani satıcının borcu da el değiştirmiş olur. Böylece borç *eşyaya bağlı
borç* haline gelir. Eşyaya bağlı borçta borçlunun kimliği eşyanın malikine göre
belirlenir.

WARNING: Her iki borç da eşyaya bağlı hale gelmez. Yani satış vaadinde alıcının
borcu eşyaya bağlı hale gelmez.

Borcun nakli veya alacağın temliki tüm sözleşmenin devri sonucunu doğurmaz.
Sözleşmenin devri bambaşka bir şeydir. Buradaki durum sadece borcun nakline
benzer. Dolayısıyla bir sözleşmenin devri değil, borcun eşyayı takip etmesi
hali vardır. Bütünüyle sözleşmenin eşyayı takip etmesi söz konusu değildir.
====

* Herhangi bir hakkın şerh edilebilmesi için öncelikle o hakkı doğuran bir
  sözleşmenin olması gerekir.

* Şerh edilmiş hakkın iki önemli sonucu vardır:
. *Alacağını talep etme*: Borç eşyaya bağlı hale gelir. Alacaklı, alacağını
  eşyanın maliki kimse ondan talep edebilir.
. *Munzam etki*: Malik dışındaki ayni hak sahiplerine karşı ileri sürülebilme

* Sözleşmeden kaynaklanan ve kanunda belirtilmiş şahsi hakların şerh
  edilebilmesi için *şerh anlaşması* gereklidir. Şerh sebebi hakkı doğuran
  sözleşmenin kendisi değil, şerh anlaşmasıdır.
+
TIP: Şerh anlaşmasının tek istisnası gayrimenkul satış vaadidir. Alacaklıya
doğrudan kanundan kaynaklanan bir hak tanınmıştır. Sözleşmede şerhe ilişkin bir
hüküm bulunmasa bile tapuya şerh ettirilebilir.
+
Şerh anlaşması bulunmasına rağmen yine de şerh tapuya yapılacak bir kayıt
olduğundan ve tapuya yapılacak kayıtla birlikte taşınmaza ilişkin sonuçlar
doğurduğundan dolayı şerhe yine taşınmaz malikinin karar vereceği kabul edilir.
Yargıtay şerhi bir tasarruf işlemi olarak kabul ediyor.
+
Asıl sözleşme hangi şekle tabi ise şerh anlaşmasının da o şekilde yapılması
gerekir. 

* Bazı hakların şerhi kanun tarafından süreye bağlanmıştır.
+
====
** *Taşınmaz satış vaadi sözleşmesinin şerhinin etkisi 5 yıldır*.
** *Alım, geri alım, ön alım haklarının şerhlerinin etkisi 10 yıldır*.
====
+
Bu süre sona erdiğinde artış şerh, maddi etkisini kaybeder, sadece şekli olarak
kalır.

* Şerh edilmiş hak taşınmaz üzerinde ayni hak kazanmamış kişilere karşı ileri
  sürülemez. Onlara karşı normal bir nisbi haktır.

* Sözleşme veya kanunla malikin taşınmaz üzerindeki tasarruf yetkisi
  sınırlandırılabilir. Sözleşme ile tasarruf yetkisine getirilmiş sınırlamanın
  diğer kişilere karşı etki edip etmeyeceği *bu sınırlamanın tapuda gösterilip
  gösterilmediğine bağlıdır*.
+
****
*MK 1010*: Aşağıdaki sebeplere dayanan tasarruf yetkisi kısıtlamaları, tapu
kütüğüne şerh verilebilir:

1. Çekişmeli hakların korunmasına ilişkin mahkeme kararları,
2. Haciz, iflâs kararı veya konkordato ile verilen süre,
3. Aile yurdu kurulması, artmirasçı atanması gibi şerh verilmesi kanunen
   öngörülen işlemler.

Tasarruf yetkisi kısıtlamaları, şerh verilmekle taşınmaz üzerinde sonradan
kazanılan hakların sahiplerine karşı ileri sürülebilir.
****
+
****
*MK 194/3*: Aile konutu olarak özgülenen taşınmaz malın maliki olmayan eş, tapu
kütüğüne konutla ilgili gerekli şerhin verilmesini tapu müdürlüğünden
isteyebilir
****
+
****
*MK 199/3*: Hâkim, eşlerden birinin taşınmaz üzerinde tasarruf yetkisini
kaldırırsa, re'sen durumun tapu kütüğüne şerhedilmesine karar verir.
****

* MK 1010'da *çekişmeli haklardan* kastedilen alacak haklarıdır. Bu alacak
  hakkı ayni hakta değişiklik yapabilecek türde bir alacak hakkıdır. *Ayni
  hakkın kendisinin çekişmeli yargıya konu olması mümkün değildir*.
+
Eğer böyle bir hak iddia edilmiş ve bu yönde bir dava açılmışsa *talep
halinde* mahkeme *ihtiyati tedbir kararı* verebilir. Bu talep davadan önce de
dava açıldıktan sonra da edilebilir. 
+
Mahkeme talebi değerlendirip ihtiyaç hissederse malikin tasarruf yetkisini
kısıtlamaya yönelik bir karar alır ve tapu müdürlüğüne kararın gereğinin
yapılması için gönderir. Tapu müdürlüğü de ilgili taşınmazın sayfasına
malikin tasarruf yetkisinin mahkeme kararıyla kısıtlandığı şerhini düşer.
Böylece herkes o taşınmasız sayfasını açtığında bu şerhi görebilir.
+
_Doktrinde_ malikin bu şerhe rağmen tasarruf yapabildiği kabul edilir. Bu
şerhin etkisi üçüncü kişinin bunu bilmediğini ileri sürememesinde görülür. Bu
tasarruf yetkisi sınırlamasını bile bile işlem yapan üçüncü kişiye bu kararın
gereği ileri sürülebilecektir.
+
Fakat _uygulamada mahkemeler ve Yargıtay_ bu şerh düşülmüşse malikin artık
işlem yapamayacağını kabul etmektedirler.

* Yargıtay tasarruf yetkisini sınırlayıcı şerhin açıklayıcı olduğunu kabul etmektedir.

****
*MK 1011*: (1) Aşağıdaki hâllerde geçici tescil şerhi verilebilir:

1. İddia edilen bir aynî hakkın güvence altına alınması gerekiyorsa,
2. Tasarruf yetkisini belirleyen belgelerdeki noksanlıkların sonradan
   tamamlanmasına kanun olanak tanıyorsa.

(2) Geçici tescil şerhi, bütün ilgililerin razı olmasına veya hâkimin karar
vermesine bağlıdır. Şerhin konusu olan hak sonradan gerçekleşirse, şerh
tarihinden başlayarak üçüncü kişilere karşı ileri sürülebilir.

(3) Geçici tescil şerhi verilmesi istemi üzerine hâkim, tarafları dinleyerek
veya dosya üzerinde inceleme yaparak şerhe konu olan hakkın varlığının kabul
edilebileceği kanaatına varırsa, şerh kararı verir.  
****

* Kişi belgelerdeki eksiklikten dolayı  tasarruf yetkisinin bulunup
  bulunmadığını o anda ispat edemiyorsa *sicilde malik gözüken kişinin rızası*
  veya *mahkeme kararıyla* sicile *geçici tescil şerhi* konulur. Böylece üçüncü
  kişiler bakımından bu durum ortaya konmuş olur ve belgelerdeki eksiklik
  giderildiğinde ayni hak geçici tescil şerhinden itibaren kazanılır.

TIP: MK 1010 ile MK 1011 arasındaki fark; çekişme konusu edilen şeyin alacak
hakkı mı ayni hak mı olduğu meselesidir. 

[NOTE]
====
Taraflar arasında kurulmuş taşınmaz satış vaadi sözleşmesi uyarınca taşınmazı
devretmeye yanaşmayan borçlu malike karşı dava açılabilir. Bu davada alacaklı
sözleşme uyarınca taşınmazın kendisine devredilmesi gerektiğini ileri
sürecektir. Burada ileri sürülen şey bir alacak hakkıdır. Dolayısıyla dava
devam ederken tedbir uygulanması gerekirse alacaklı MK 1010 uyarınca tedbir
talebinde bulunmalıdır. Bu talep kabul edilirse sicile düşülecek şerh malikin
*tasarruf yetkisinin sınırlanması* şerhidir.

Alacaklı davayı kazanırsa mahkemenin verdiği hüküm kesindir. Uygulamada
mahkemeler, bu sözleşme taşınmaz satış vaadi sözleşmesi olmasına rağmen tescil
kararı vermektedir. Tescil kararıyla birlikte MK 705/2 uyarınca ayni hak sicil
dışında kazanılmış olur. Ancak sicildeki durum ile gerçek durum birbirine
uymamaktadır. Malik alacaklı olmasına rağmen, sicilde eski malik malik olarak
gözükmekte ve bu nedenle taşınmaz üzerine tasarrufta bulunma yetkisini
sürdürmektedir. MK 1023 uyarınca eski malikle işlem yapan iyiniyeti üçüncü
kişilerin ayni hak kazanımları korunacaktır. Bunun önüne geçmek için *geçici
tescil şerhi* konulabilir. Bu şerh ile üçüncü kişilerin iyiniyetleri bertaraf
olur.
====

* Tapuda görünmesi faydalı bulunan ancak ne tescil başlığı altına ne de şerh
  başlığı altına kaydedilemeyen kayıtlar *beyanlar* hanesinde gösterilir.
+
Bu beyanlar;

** karine oluştururlar
** iyiniyeti bertaraf ederler
** ayni hak açıklarlar

* Taşınmazın *bütünleyici* parçaları ve *eklentileri* olabilir. Bir eşyanın
  bütünleyici eşya mı eklenti mi olduğu taşınmaz ile aralarındaki fiziki
  ilişkiye göre belirlenir. İşte bir eşyanın eklenti olup olmadığı tapuya
  beyanlar hanesinde kaydedilebilir. Bu beyan eşyanın eklenti olduğuna dair
  *karine* oluşturur. Dolayısıyla aksi ispat edilebilir. 
+
TIP: Bir eşya taşınmazın eklentisi olduğu zaman taşınmaz üzerinde yapılan tasarruf
eklentiyi de kapsayacaktır.

* Sicildeki kayıtlar ile gerçek durum uyuşmadığı takdirde bu kayıtların
  düzeltilmesi gerekir. Sicildeki kayıtları düzeltmenin çeşitli yolları vardır.

. _Taraflar anlaşabilir_.
+
TIP: Taraflar anlaşarak kaydı düzeltecekse bir sözleşme yapmaları gerekir ve
yapılacak bu sözleşme MK 706 uyarınca resmi şekle tabidir. 
. _Kayıttaki yanlış adi yazım hatası ise tapu memuru re'sen düzeltebilir_.
. _Kayıttaki yanlış hakkı etkileyen bir durum ise tapu memuru ancak dava açıp,
  bu dava sonucunda verilecek mahkeme kararıyla kaydı değiştirebilir_.
. _MK 1025 uyarınca tapu sicilinin düzeltilmesi dava edilebilir_.
+
****
*MK 1025*: (1) Bir aynî hak yolsuz olarak tescil edilmiş veya bir tescil yolsuz
olarak terkin olunmuş ya da değiştirilmiş ise, bu yüzden aynî hakkı zedelenen
kimse tapu sicilinin düzeltilmesini dava edebilir.

(2) İyiniyetli üçüncü kişilerin bu tescile dayanarak kazandıkları aynî haklar
ve her türlü tazminat istemi saklıdır.
****
+
MK 1025 eğer bir kayıt yolsuzsa o kaydın düzeltilmesine yönelik dava açma
imkanı verir. Eğer bir yolsuz tescil söz konusuysa o dava ayni hakka dayanan
bir davadır. *Ayni hakka dayanan davaların zamanaşımına uğraması söz konusu
değildir*.
+
[CAUTION] 
====
Buna rağmen eğer sicildeki kayıt yolsuz olmasına rağmen sicilde malik gözüken
kişi için kazandırıcı zamanaşımının şartları gerçekleşmiş ise yolsuz tescil
geçerli hale geleceğinden dava açılamayacaktır.

****
*MK 712*: Geçerli bir hukukî sebep olmaksızın tapu kütüğüne malik olarak
yazılan kişi, taşınmaz üzerindeki zilyetliğini davasız ve aralıksız olarak on
yıl süreyle ve iyiniyetle sürdürürse, onun bu yolla kazanmış olduğu mülkiyet
hakkına itiraz edilemez.
****
==== 
+
TIP: Gerçek durumda malik olan kişi sicilde malik olarak gözükmüyorsa MK 1025
uyarınca dava açacaktır. Bu dava hukuki niteliği itibariyle bir *istihkak
davasıdır*.
. _Sicil dışı iktisap halinde MK 716 uyarınca sicil dışı iktisap eden tescili
  doğrudan doğruya talep edebilir_.
+
****
*MK 716*: (1) Mülkiyetin kazanılmasına esas olacak bir hukukî sebebe dayanarak
malikten mülkiyetin kendi adına tescilini istemek hususunda kişisel hakka sahip
olan kimse, malikin kaçınması hâlinde hâkimden, mülkiyetin hükmen geçirilmesini
isteyebilir.

(2) Bir taşınmazın mülkiyetini işgal, miras, kamulaştırma, cebrî icra veya
mahkeme kararına dayanarak kazanan kişi tescili doğrudan doğruya yaptırabilir.

(3) Bir taşınmazın mülkiyetinde eşler arasındaki mal rejimi dolayısıyla meydana
gelen değişiklikler, eşlerden birinin istemiyle tapu kütüğüne doğrudan tescil
olunur.
****

== İRTİFAK HAKLARI

İrtifak hakkı, hakkın konusu olan eşya üzerinde yararlanma yetkisi veren
bir sınırlı ayni haktır. Bu yararlanma eşyadan veya eşyanın özünden elde edilen
menfaatlerden yararlanma yetkisi olmalıdır. Herkese karşı ileri sürülebilir.

İrtifak hakkı hem kişi lehine hem de eşya lehine kurulabilir. Sadece taşınmaz
üzerinde değil, taşınırlar üzerinde de irtifak hakkı kurulabilir.

====
*TMK 779*: (1) Taşınmaz lehine irtifak hakkı, bir taşınmaz üzerinde diğer bir
taşınmaz lehine konulmuş bir yük olup, yüklü taşınmazın malikini mülkiyet
hakkının sağladığı bazı yetkileri kullanmaktan kaçınmaya veya yararlanan
taşınmaz malikinin yüklü taşınmazı belirli şekilde kullanmasına katlanmaya
mecbur kılar.

(2) Yapma borçları, irtifaka başlı başına konu olamaz; ona ancak yan edim
olarak bağlanabilir.
====

İrtifak hakkının kazanılması mülkiyetin kazanılmasına ilişkin hükümlere
tabidir. Aynı zamanda irtifak hakkı eşya üzerinde hakimiyet sağladığından
zilyetliğe ilişkin hükümler de uygulama alanı bulur.

====
*TMK 973*: (1) Bir şey üzerinde fiilî hâkimiyeti bulunan kimse onun zilyedidir.

(2) Taşınmaz üzerindeki irtifak haklarında ve taşınmaz yüklerinde hakkın fiilen
kullanılması zilyetlik sayılır.
====

Kural olarak irtifak hakkı tescille kurulur. Tescil için geçerli bir kazanma
sebebi ve tescil talebi gerekir. Düzenlenmemiş olmakla birlikte irtifak hakkı
kurma vaadi de geçerlidir. 

CAUTION: Miras ile irtifak hakkı tescilsiz kazanılmaz.

İrtifak hakları MK 712 uyarınca olağan zamanaşımı ile tescil dışı
kazanılabilir. Olağanüstü zamanaşımında ise tapuda yolsuz da olsa bir tescil
olmadan kazanım öngörüldüğü için irtifak hakları bunun kapsamına girmezler.

[caption=""]
.Mecralar
====
*TMK 727*: (1) Su, gaz, elektrik ve benzerlerinin mecraları, işletmenin
bulunduğu taşınmazın dışında olsalar bile, aksine bir düzenleme olmadıkça o
işletmenin eklentisi ve işletme malikinin malı sayılır.

(2) Komşuluk hukukunun gerektirdiği hâller dışında bir taşınmazın böyle bir
mecra ile aynî hak olarak yüklenmesi, ancak bir irtifak hakkı kurulması
suretiyle olabilir.

(3) İrtifak hakkı, mecra dışarıdan görülmüyorsa tapu kütüğüne tesciliyle,
dışarıdan görülüyorsa noterce düzenlenecek sözleşmeye dayanılarak mecranın
yapılmasıyla doğar.
====

İrtifak hakları tapuda terkin ile sona erer. Bunun için hak sahibinin terkine
onay vermesi ve terkin talebinde bulunması lazımdır. Ancak yararlanan taşınmaz
üzerinde başka ayni hak sahipleri varsa onların da rızası gerekir. Zira irtifak
hakkının terkini diğerlerinin haklarının değerini düşürebilir.

=== KİŞİYE BAĞLI İRTİFAKLAR

*Oturma* ve *intifa* hakkı sadece kişiye bağlı olarak kurulabilir. Bu haklar
hiçbir şekilde devredilemez, mirasçılara geçmez. 

Geriye kalan irtifaklar (üst, kaynak ve diğer irtifaklar) kişi lehine
kurulabileceği gibi eşya lehine de kurulabilir. Üst ve kaynak hakkı aksi
kararlaştırılmamışsa devredilebilir ve mirasçılara geçer. Diğer irtifaklar
kategorisindeki haklar ise ancak tarafların anlaşması halinde devredilebilir ve
mirasçılara geçer.

NOTE: Kişi lehine kurulmuş olmakla birlikte, devredilmesi ve mirasçıları
geçmesi mümkün kılınan bir irtifak hakkı ya süresiz ya da en az 30 yıl süreyle
kurulmuşsa tapu kütüğünde ayrı bir sayfaya taşınmaz olarak kaydedilebilir.

=== EŞYAYA BAĞLI İRTİFAKLAR

Eşyaya bağlı irtifak hakkının doğumu ve varlığını sürdürebilmesi için bir yüklü
bir de yararlanan taşınmazın varlığı şarttır ve yararlanan taşınmaza yüklü
taşınmazdan bir yarar elde etme yetkisi sağlanır. Bu yararın mutlaka taşınmazın
niteliği ile ilgili olması gerekmez. İrtifak haklarında yararlanan taşınmazla
yüklü taşınmazın bitişik komşu olmaları da gerekmez.

TIP: Kişisel ihtiyaç da eşya lehine irtifak hakkının konusu olabilir.

[NOTE]
====
İrtifak hakkı, yararlanan ve yüklü taşınmazdan hangisine tescil edilecektir?

Yüklü taşınmaz açısında bu hak bir borçtur ve sayfasında hangi taşınmazın
yararlanacağı ve hangi irtifak hakkının kurulduğu yazılır. Yararlanan taşınmaz
açısından da bir haktır ve sayfasına hangi taşınmazın yüklü olduğu ve hangi
irtifak hakkının kurulduğu yazılır.

Hakkın doğumu için her iki tescil de gerekli midir?

Hakim görüş yüklü taşınmazın sayfasındaki kaydı esas almaktadır. Çünkü bu hak
yüklü taşınmazın mülkiyetini sınırlamaktadır ve bu sınırlama dışarıya karşı
görünmelidir. Aksi takdirde MK 1023 uyarınca iyiniyetli kazanımla irtifak
hakkının olmadığı bir mülkiyet kazanılabilir.
====

=== İRTİFAK HAKKININ TERKİNİ

Kanun koyucu irtifak hakkının varlığını devam ettirmesini az ya da çok
kurulurken öngörülen yararın genel hatlarıyla devam etmesine bağlı kılmıştır.

[caption=""]
.Mahkeme kararı
====
*MK 785*: (1) Lehine irtifak kurulan taşınmaz için bu hakkın sağladığı hiç bir
yarar kalmamışsa, yüklü taşınmazın maliki bu hakkın terkinini isteyebilir.

(2) Yüküne oranla çok az yarar sağlayan bir irtifak hakkının, bedel
karşılığında kısmen veya tamamen terkini istenebilir.
====

Yarar tamamen ortadan kalkmışsa yüklü taşınmaz maliki yararlanan taşınmaz
malikinden hakkın terkinini talep edebilir. Yararlanan taşınmaz maliki onay
verirse tapuda terkin işlemi yapılır. Ancak onay vermezse yüklü taşınmaz maliki
dava açmalıdır.

Yarar ortadan kalkmamış olmakla birlikte hakkın kullanılması yüklü taşınmaz
maliki için eskisine oranla katlanılamaz bir yük teşkil ediyorsa da terkin
talebinde bulunulabilir.

Kanun koyucu yararla yük arasındaki dengenin bozulmasında hakkın tamamen veya
kısmen terkinini öngörmekle beraber bunun karşılığında yararlanan taşınmaz
malikine bir bedel verilmesini de aramıştır.

=== İRTİFAK HAKKININ KAPSAMI

MK 787/1 uyarınca irtifak hakkının kapsamı tescile göre belirlenir.

[caption=""]
.Tescile göre
====
*MK 787*: (1) İrtifaktan doğan yetki ve yükümlülükleri açıkça belirlediği
ölçüde tescil, irtifakın kapsamını belirlemede esas oluşturur.

(2) Tescilden açıkça anlaşılmadığı hâllerde kapsam, tescilin sınırları içinde,
irtifak hakkının kazanılma sebebine veya uzun süreden beri davasız ve
iyiniyetle kullanılış biçimine göre belirlenir.
====

Hakkın kapsamı tescilden anlaşılamıyorsa MK 787/2 uyarınca kazanma sebebine
bakılacaktır. *Kazanma sebebi ancak tescildeki hükmü açıklamak için
kullanılabilir*. Kazanma sebebi ile tescili aşan bir yorum yapılamaz.

Kazanma sebebi de hakkın kapsamının belirlenmesi için yeterli değilse uzun
süreden beri davasız ve iyiniyetle kullanılış biçimine göre kapsam belirlenir.
*Kullanılış biçimi asla tescilin ve kazanma sebebinin sınırlarını aşamaz*.

=== İRTİFAK HAKKININ KULLANILMASINA İLİŞKİN HÜKÜMLER 

====
*MK 786*: (1) İrtifak hakkı sahibi, hakkının korunması ve kullanılması için
gerekli olan önlemleri alabilir; ancak, hakkını yüklü taşınmazın malikine en az
zarar verecek biçimde kullanmak zorundadır.

(2) Yüklü taşınmazın maliki, irtifak hakkının kullanılmasını engelleyecek ya da
zorlaştıracak davranışlarda bulunamaz.
====

İrtifak hakkı ayni ve mutlak bir haktır, dolayısıyla herkese karşı ileri
sürülebilir. Eşya üzerinde doğrudan hakimiyet sağlar. Örneğin geçit hakkı
sahibi taşınmaz geçide elverişli değilse gerekli düzenlemeleri yapabilir.

İrtifak hakkı sahibi hakkını kullanırken yüklü taşınmaz malikine en az zararı
verecek şekilde hareket etmelidir.

Yüklü taşınmaz maliki hiçbir şekilde yararlanan taşınmaz malikinin hakkını
kullanmasını engelleyici ya da zorlaştırıcı davranışlarda bulunamaz (MK 786/2).

Yararlanan taşınmazın ihtiyaçlarındaki değişiklik yüklü taşınmazın yükünü
ağırlaştıramaz.

[caption=""]
.İhtiyaçların değişmesi
====
*MK 788*: (1) Yararlanan taşınmazın ihtiyaçlarındaki değişiklik, yüklü
taşınmazın irtifaktan doğan yükünü ağırlaştıramaz.
====

Yükün ağırlaşıp ağırlaşmadığını hakkın kurulma amacı belirler. Hakkın kurulma
amacı tescilden anlaşılır. Tescilden anlaşılamadığı hallerde karine olarak
taşınmaza dair biri ihtiyaç için kurulmuştur.

İhtiyaçtaki artış öngörülebilir bir artış ise yüklü taşınmaz maliki buna
katlanmak zorundadır.

Yükün ağırlaşması halinde yüklü taşınmaz maliki *kaçınma davası* açabilir.
Hakim hakkın kurulma amacına uygun hale getirilmesine ve bu süre içerisinde
hakkın askıya alınmasına karar verebilir. İrtifak hakkını kazanma sebebindeki
amaca uygun kullanmak imkansız hale geldiyse hakkın terkinine de karar
verilebilr.

MK 790 uyarınca bakım ve onarım giderleri kural olarak yararlanan taşınmaz
maliki tarafından karşılanır.

[caption=""]
.Bakım giderleri
====
*MK 790*: (1) İrtifak hakkının kullanılması için gerekli tesislerin bakımı,
yararlanan taşınmaz malikine aittir.

(2) Tesisler yüklü taşınmazın malikine de yararlı ise, bunların bakım
giderlerine her iki malik yararları oranında katılır.
====

[caption=""]
.İrtifak hakkının ilişkin olduğu yerin değiştirilmesi
====
*MK 791*: (1) İrtifak hakkı yüklü taşınmazın yalnız belli bir kısmının
kullanılması koşuluyla kurulmuşsa, bu taşınmazın maliki, menfaatini ispat etmek
ve giderleri üstlenmek kaydıyla; irtifakın, hakkın kullanılmasını
güçleştirmeyecek biçimde taşınmazın başka bir yerine naklini isteyebilir.

(2) İrtifak hakkının kullanılacağı yer tapu kütüğünde belirtilmiş olsa bile
yüklü taşınmaz maliki bu yetkiyi kullanabilir.

(3) Mecraların bir yerden başka bir yere naklinde komşuluk hukuku kuralları da
göz önünde tutulur.
====

Yüklü taşınmaz maliki hakkın taşınmazın başka bir yerinde kullanılmasını talep
edebilir. Bunun için:

. Yüklü taşınmaz maliki menfaatini ispat etmeli
. Yer değişimi hak sahibini zarara uğratmamalı
. Yüklü taşınmaz maliki yer değiştirme giderlerini karşılamalıdır.

NOTE: MK 791/3 mecra irtifakı açısından özel hüküm getirmiştir. Komşuluk hukuku
hükümleri (MK 746 vd.) uyarınca masraflara yararlanan taşınmaz maliki
katlanacaktır. Ayrıca hakkın kullanılmasını sekteye uğratmayacaksa mecra daha
az elverişli bir yere dahi taşınabilir.

Yararlanan taşınmazın bölünüp tapu kütüğüne ayrı ayrı kaydedilmesi halinde
kural olarak irtifak hakkı da her bir parsele geçecektir.

[caption=""]
.Yararlanan taşınmazın bölünmesi
====
*MK 792*: (1) Yararlanan taşınmazın parsellere bölünmesi hâlinde kural, irtifak
hakkının her parsel yararına devam etmesidir.

(2) Ancak, durum ve koşullara göre irtifak hakkı yalnız bir parselin yararına
kullanılabiliyorsa, yüklü taşınmazın maliki diğer parseller için irtifak
hakkının terkinini isteyebilir.

(3) Tapu sicil memuru, bu istemi irtifak hakkı sahibine bildirir ve onun bir ay
içinde itiraz etmemesi hâlinde irtifak hakkını terkin eder.
====

Yüklü taşınmazın parsellere bölünmesi halinde de yüklü taşınmazın her parseli
birer yüklü taşınmaz haline gelir.

[caption=""]
.Yüklü taşınmazın bölünmesi
====
*MK 799*: (1) Yüklü taşınmazın parsellere bölünmesi hâlinde kural, irtifak
hakkının her parsel üzerinde devam etmesidir.

(2) Ancak, irtifak hakkı belirli parseller üzerinde kullanılmıyorsa, durum ve
koşullara göre de kullanılamayacaksa, bu parsellerin maliklerinden her biri,
kendi taşınmazı üzerindeki irtifak hakkının terkinini isteyebilir.  Tapu sicil
memuru, bu istemi irtifak hakkı sahibine bildirir ve onun bir ay içinde itiraz
etmemesi hâlinde irtifak hakkını terkin eder.
====

=== İNTİFA HAKKI

İntifa hakkı başkasına ait taşınmazdan tam yararlanma yetkisi, kullanma ve
semerelerinden faydalanma hakkı verir. Sınırlı ayni hak olduğu için malik dahil
herkese karşı ileri sürülebilir.

====
*MK 794*: (1) İntifa hakkı, taşınırlar, taşınmazlar, haklar veya bir malvarlığı
üzerinde kurulabilir.

(2) Aksine düzenleme olmadıkça bu hak, sahibine, konusu üzerinde tam yararlanma
yetkisi sağlar.
====

*İntifa hakkı sahibi malın özüne zarar verecek şekilde kullanımda bulunamaz.*

İntifa hakkı belirli kişi veya kişiler lehine kurulabilir. *Bu hak devredilemez
ve mirasçılara geçmez*. Ancak sözleşmeyle açıkça yasaklanmadığı takdirde veya
işin niteliğinden böyle bir yasaklamanın varlığı söz konusu değilse intifa
hakkının *kullanım hakkı* üçüncü kişiye devredilebilir.

[caption=""]
.Hakkın kullanılmasının devri
====
*MK 806*: (1) Sözleşmede aksine hüküm yoksa veya durum ve koşullardan hak
sahibince şahsen kullanılması gerektiği anlaşılmıyorsa, intifa hakkının
kullanılması başkasına devredilebilir.

(2) Bu takdirde malik, haklarını, devralana karşı doğrudan doğruya ileri
sürebilir.
====

İntifa hakkı bir ayni hak olduğu için taşınmazlarda tescil, taşınırlarda
zliyetliğin devri ile kurulur.

[caption=""]
.Kurulması
====
*MK 795*: (1) İntifa hakkı, taşınırlarda zilyetliğin devri, alacaklarda
alacağın devri, taşınmazlarda tapu kütüğüne tescil ile kurulur.

(2) Taşınır ve taşınmazlarda intifa hakkının kazanılması ve tescilinde, aksine
düzenleme olmadıkça, mülkiyete ilişkin hükümler uygulanır.

(3) Taşınmaz üzerindeki yasal intifa hakkı tapu kütüğüne tescil edilmemiş olsa
bile, durumu bilenlere karşı ileri sürülebilir. Tescil edilmiş ise, herkese
karşı ileri sürülebilir.
====

[caption=""]
.Sona erme sebepleri
====
*MK 796*: (1) İntifa hakkı, konusunun tamamen yok olması ve taşınmazlarda
tescilin terkini; yasal intifa hakkı, sebebinin ortadan kalkması ile sona erer.

(2) Sürenin dolması veya hak sahibinin vazgeçmesi ya da ölümü gibi diğer sona
erme sebepleri, taşınmazlarda malike terkini isteme yetkisi verir.
====

Üzerinde intifa hakkı olan eşya yok olursa intifa hakkı kendiliğinden sona
erer. Eşya yok olmuş veya yararlanamayacak kadar harap olmuş ise malikin o
taşınmazı ihya etme yükümlülüğü yoktur.

TIP: Eşyanın yok olması neticesinde malik bir sigorta bedeli alırsa, intifa
hakkı bu bedel üzerinde devam eder.

İntifa hakkı için süre kararlaştırılmışsa, intifa hakkı sürenin bitmesi ile
sona erer.

[caption=""]
.Süresi
====
*MK 797*: (1) İntifa hakkı, gerçek kişilerde hak sahibinin ölümü; tüzel
kişilerde kararlaştırılan sürenin dolması, süre kararlaştırılmamışsa kişiliğin
ortadan kalkmasıyla sona erer.

(2) Tüzel kişilerin intifa hakkı, en çok yüz yıl devam edebilir.
====

Üzerinde intifa hakkı olan taşınmazın kamulaştırılması, mahkeme kararı ile
terkini sonucunda da sona erer.

[caption=""]
.Harap olma veya kamulaştırma
====
*MK 798*: (1) Malik, yararlanılamayacak derecede harap olan intifa konusu malı
yararlanılacak hâle getirmekle yükümlü değildir; getirirse intifa hakkı yeniden
kurulmuş olur.

(2) Sigorta ve kamulaştırma gibi durumlarda intifa hakkı, hakkın konusu yerine
geçen karşılık üzerinde devam eder.
====

İntifa hakkı kurulan taşınmaz üzerinde daha önce kurulmuş bir ipotek var ise
taşınmazın satılıp paraya çevrilmesi halinde de intifa hakkı sona erer. Zira
ipotek tesis edildiğinde intifa hakkı yoktur, dolayısıyla ipotek hakkı sahibi
önceliklidir.

İntifa hakkı sahibinin ölümü veya gaipliğine karar verilmesi halinde de intifa
hakkı kendiliğinden sona erer.

TIP: Petrol istasyonları bakımından, arsa sahibi petrol istasyonu işletilmesi
için kira sözleşmesi yapıyor veya intifa hakkı tanıyor ise rekabet kanunu
uyarınca bu sözleşmenin veya hakkın süresi en fazla 5 yıl olabilir.

Hak sona erince, hak sahibinin taşınmazlar için terkin talebinde bulunması
taşınırlar bakımından ise malın zilyetliğini maliğe iade etmesi gerekir.

[caption=""]
.Yükümlülük
====
*MK 799*: (1) İntifa hakkı sona erince hak sahibi, hakkın konusu olan malı
malike geri vermekle yükümlüdür.
====

MK 799'deki yükümlülük kanundan kaynaklanan bir iade yükümlülüğüdür. Söz konusu
yükümlülük malik açısından bir şahsi taleptir. Malik aynı zamanda istihkak
davası yoluyla da eşyanın iadesini isteyebilir.

NOTE: İade talebi intifa konusu şeyi intifa hakkı sahibine, intifa hakkı sahibi
malı üçüncü kişiye kiraladıysa üçüncü kişiye karşı ileri sürülecektir.

[caption=""]
.Sorumluluk
====
*MK 800*: (1) İntifa hakkı sahibi, zararın kendi kusurundan ileri gelmediğini
ispat etmedikçe, malın yok olmasından veya değerinin azalmasından sorumludur.

(2) İntifa hakkı sahibi, yararlanması için gerekli olmadığı hâlde tükettiği
şeyleri tazmin etmekle yükümlüdür.

(3) İntifa hakkı sahibi, malın olağan kullanılması sonucunda meydana gelen
değer azalmalarından sorumlu değildir.
====

İntifa konusu olan şey, alındığında ne şekilde ise aynı şekilde geri
verilmelidir. Kötü kullanım neticesinde ortaya çıkan hasarlardan kusursuzluğunu
ispat etmedikçe intifa hakkı sahibi sorumludur.

[caption=""]
.Giderler
====
*MK 801*: (1) İntifa hakkı sahibi, yükümlü olmadığı hâlde yaptığı giderler,
yenilemeler ve eklemeler için, hak sona erdiğinde, vekâletsiz iş görme
hükümleri uyarınca tazminat isteyebilir.

(2) Malikin tazminat vermekten kaçınması hâlinde intifa hakkı sahibi, yaptığı
eklemeleri, malı eski hâline getirmek kaydıyla söküp alabilir.
====

İntifa hakkı sahibi MK 812 ve 813 uyarınca eşyanın olağan bakım ve giderlerini
karşılamak zorundadır.

[caption=""]
.Malın korunması
====
*MK 812*: (1) İntifa hakkı sahibi, hakkın konusu olan malın muhafazası ve
olağan bakımı için gerekli onarım ve yenilemeleri yapmakla yükümlüdür.

(2) Malın muhafazası, daha önemli işlerin yapılmasını veya önlemlerin
alınmasını gerektiriyorsa; intifa hakkı sahibi, durumu malike bildirmek ve
bunların gerçekleştirilmesine izin vermek zorundadır.

(3) Malikin gereken işleri yapmaktan kaçınması hâlinde intifa hakkı sahibi,
bunları onun hesabına kendisi yapabilir.
====

[caption=""]
.Bakım ve işletme giderleri
====
*MK 813*: (1) İntifa hakkı konusu olan malın olağan bakım ve işletme giderleri,
güvencesini oluşturduğu borçların faizleri, vergi ve resimleri, intifa
süresince intifa hakkı sahibine aittir.

(2) Vergi ve resimleri malik ödemişse, intifa hakkı sahibi, yukarıda belirtilen
esasa göre bunları malike tazmin etmek zorundadır.

(3) Diğer bütün yükümlülükler malike aittir. Ancak, intifa hakkı sahibi
bunların yerine getirilmesi için gereken parayı, istemi üzerine malike
karşılıksız olarak sağlamazsa; malik, intifa hakkı konusu malı bu
yükümlülüklerin yerine getirilmesi için kısmen veya tamamen paraya çevirebilir.
====

[caption=""]
.Zamanaşımı
====
*MK 802*: (1) Geri verme anında malik ve intifa hakkı sahibi tarafından ileri
sürülebilecek bütün istem hakları, bu andan başlayarak bir yıl geçmekle
zamanaşımına uğrar.
====

==== İNTİFA HAKKI SAHİBİNİN HAKLARI

. *İntifa konusu mala zilyet olma yetkisi*: İntifa hakkının tanınması ile
zilyetlik intifa hakkı sahibine devredilir. Malik dolaylı asli zilyet olurken
intifa hakkı sahibi dolaysız fer'i zilyet olur.
. *İntifa konusu malı yönetme yetkisi*: İntifa konusu malın yönetilmesi
münhasıran intifa hakkı sahibine aittir. Yönetime ilişkin olarak malın
malikiyle anlaşma yapma sorumluluğu yoktur. Ancak alacaklar üzerinde intifa
hakkı tanınması söz konusu ise alacağın yönetimi malik ve intifa hakkı sahibi
tarafından birlikte yürütülür.
. *İntifa konusu malı kullanma yetkisi*: İntifa hakkı sahibi malın özüne zarar
vermemek ve özgülendiği amaca uygun olmak şartıyla istediği gibi kullanabilir.
. *İntifa konusu maldan yararlanma yetkisi*: Yararlanma, doğal ve hukuki
ürünlerden yararlanmayı ifade eder.
+
[caption=""]
.Doğal ürünler
====
*MK 804*: (1) İntifa hakkı süresi içinde olgunlaşan doğal ürünler, intifa hakkı
sahibine aittir.

(2) Ekimi veya dikimi yapan malik veya intifa hakkı sahibi, olgunlaşan ürünleri
toplayan diğer taraftan, yaptığı giderler için ürünün değerini aşmamak üzere
uygun bir bedel isteyebilir.

(3) Nitelikleri itibarıyla malın doğal verimi veya ürünü sayılmayan bütünleyici
parçaları malike aittir.
====
+
[caption=""]
.Faizler
====
*MK 805*: (1) İntifa hakkına konu olan sermayenin faizleri ve diğer dönemsel
gelirleri, daha geç muaccel olsalar bile, intifa hakkının başladığı tarihten
sona erdiği tarihe kadar intifa hakkı sahibine ait olur.
====
. *Resmi defter tutulmasını talep yetkisi*: Defter tutma hem intifa hakkı
sahibine hem de malike bir hak olarak tanınmıştır. Hangi taraf talep ederse
karşı taraf bunu yerine getirmek zorundadır, aksi takdirde dava yoluyla
mahkemeden defter tutulması talep edilebilir.
+
Defter noter tarafından tutulur ve masraflar ortak olarak karşılanır.
+
İntifa konusu malların resmi defterinin tutulması hem intifa hakkı sahibinin
hakkının ispatını kolaylaştırır hem de hak sona erdiğinde iade edilecek malları
belirlemeyi kolaylaştırır.

==== İNTİFA HAKKI SAHİBİNİN YÜKÜMLÜLÜKLERİ

. *Bakım ve koruma yükümlülüğü*
+
[caption=""]
.Malın korunması
====
*MK 812*: (1) İntifa hakkı sahibi, hakkın konusu olan malın muhafazası ve
olağan bakımı için gerekli onarım ve yenilemeleri yapmakla yükümlüdür.

(2) Malın muhafazası, daha önemli işlerin yapılmasını veya önlemlerin
alınmasını gerektiriyorsa; intifa hakkı sahibi, durumu malike bildirmek ve
bunların gerçekleştirilmesine izin vermek zorundadır.

(3) Malikin gereken işleri yapmaktan kaçınması hâlinde intifa hakkı sahibi,
bunları onun hesabına kendisi yapabilir.
====

. *Koruma ve işletme masrafları ile vergileri ödeme yükümlülüğü*
+
[caption=""]
.Bakım ve işletme giderleri
====
*MK 813*: (1) İntifa hakkı konusu olan malın olağan bakım ve işletme giderleri,
güvencesini oluşturduğu borçların faizleri, vergi ve resimleri, intifa
süresince intifa hakkı sahibine aittir.

(2) Vergi ve resimleri malik ödemişse, intifa hakkı sahibi, yukarıda belirtilen
esasa göre bunları malike tazmin etmek zorundadır.

(3) Diğer bütün yükümlülükler malike aittir. Ancak, intifa hakkı sahibi
bunların yerine getirilmesi için gereken parayı, istemi üzerine malike
karşılıksız olarak sağlamazsa; malik, intifa hakkı konusu malı bu
yükümlülüklerin yerine getirilmesi için kısmen veya tamamen paraya çevirebilir.
====

. *İntifa konusu malı sigorta ettirme yükümlülüğü*
+
[caption=""]
.Sigorta ettirme
====
*MK 815*: (1) Yerel âdetlere göre iyi bir yönetimin gereği olduğu takdirde
intifa hakkı sahibi, malikin lehine malı yangına ve diğer tehlikelere karşı
sigorta ettirmekle yükümlüdür.

(2) Bu durumda veya intifa hakkının sigortalı bir mal üzerinde kurulmuş olması
hâlinde intifa hakkı sahibi, hakkının devamı süresince sigorta primlerini
ödemekle yükümlüdür.
====

==== MALİKİN HAKLARI

. *İntifa konusu üzerinde tasarruf yetkisi*: Malikin tasarruf yetkisi başkasına
intifa hakkı tanınmış olsa da devam eder. Ancak malikin tasarruf yetkisi intifa
hakkı sahibinin hakkına zarar veremez.
. *Gözetim yetkisi*: Malik intifa hakkı sahibinin malı özgülendiği amaca uygun
kullanıp kullanmadığını kontrol edebilir.
+
[caption=""]
.Gözetim
====
*MK 807*: (1) Malik, hakkın konusu olan malın hukuka aykırı ya da niteliğine
uygun düşmeyen kullanılış biçimine itiraz edebilir.
====
. *Teminat isteme hakkı*: Malikin mülkiyet hakkının zarar görme ihtimali söz
konusu olduğunda malik intifa hakkı sahibinden teminat göstermesini
isteyebilir. Tüketilebilen şeylerin initfa hakkı durumunda böyle bir tehlike
olmasa bile malik kendisine bir teminat gösterilmesini isteyebilir.
+
[caption=""]
.Güvence isteme
====
*MK 808*: (1) Haklarının tehlikeye düştüğünü ispat eden malik, intifa hakkı
sahibinden güvence isteyebilir.  İntifa hakkının konusu tüketilebilen şey veya
kıymetli evrak ise, malik tehlikenin ispatına gerek olmaksızın teslimden önce
de güvence isteyebilir.

(2) Kıymetli evrakın güvenilir bir yere tevdi edilmesi güvence yerine geçer.
====
+
[caption=""]
.Bağışlamada güvence
====
*MK 809*: (1) İntifa hakkı kendisinde kalmak üzere yapılan bağışlamalarda
bağışlayandan güvence istenemez.
====
. *İntifa hakkı sahibinin intifa konusu eşya üzerindeki zilyetliğine son
verilmesini talep yetkisi*: İntifa hakkı sahibi malikin itirazına rağmen intifa
konusu şeyi hukuka aykırı şekilde kullanıyor ya da güvence istenmesine rağmen
vermiyorsa malik malın intifa hakkın sahibinden alınıp kayyıma devredilmesini
isteyebilir.
+
[caption=""]
.Güvence verilmemesinin sonuçları
====
*MK 810*: (1) İntifa hakkı sahibi, kendisine tanınan uygun süre içinde güvence
göstermez veya hakkın konusu olan malı malikin itiraz etmesine rağmen hukuka
aykırı şekilde kullanmaya devam ederse; sulh hâkimi, yeni bir karara kadar
intifa hakkı sahibinin zilyetliğini kaldırarak hakkın konusunu atayacağı bir
kayyıma tevdi eder.
====
+
CAUTION: Burada intifa hakkı devam etmektedir. Sadece zilyetlik intifa hakkı
sahibinden alınmaktadır.
+
İntifa hakkı sahibi güvence gösterinceye veya hukuka aykırı kullanılmasının
devam etmeyeceği sabit oluncaya kadar kayyımın görevi devam eder.
. *Resmi defter tutulmasını talep yetkisi*
+
[caption=""]
.Defter tutma
====
*MK 811*: (1) Malik veya intifa hakkı sahibi, diğerinden giderleri paylaşmak
üzere intifa hakkına konu olan malların noterlikçe resmen defterinin
tutulmasını her zaman isteyebilir.
====
. *Alacak üzerinde intifa söz konusu ise yönetime katılma yetkisi*

==== ÖZEL İNTİFA ÇEŞİTLERİ

===== TÜKETİME TABİ EŞYA ÜZERİNDE İNTİFA

[caption=""]
.Tüketilebilen ve değeri biçilen şeyler
====
*MK 819*: (1) Tüketilebilen şeylerin mülkiyeti, aksi kararlaştırılmadıkça,
intifa hakkı sahibine geçer; ancak, intifa hakkı sahibi geri verme sırasında bu
şeylerin o günkü değerini ödemekle yükümlü olur.

(2) İntifa hakkı sahibi, değeri biçilerek kendisine teslim olunan diğer
taşınırlar üzerinde, aksi kararlaştırılmadıkça, serbestçe tasarrufta
bulunabilir; ancak, bu yetkisini kullandığı takdirde bu şeylerin biçilen
değerlerini geri verme sırasında ödemekle yükümlü olur. Bu ödeme, tarım
işletmesi gereçleri, hayvan sürüleri, ticarî mallar veya benzeri şeylerde aynı
cins ve nitelikte eşya verilmesi suretiyle yerine getirilebilir.
====

Tüketilebilen şeyler üzerinde intifa hakkı kurulduğunda intifa konusu şeyin
mülkiyeti intifa hakkı sahibine geçer. İntifa hakkı sahibi malik olduğundan
eşya üzerinde istediği gibi tasarruf edebilir. Hak sona erdiğinde ise değeri
iade edilir.

===== ALACAK ÜZERİNDE İNTİFA

Alacak üzerinde intifa hakkı kurulması için alacağın *intifa hakkı kurmak amacı
ile* intifa hakkı sahibine temliki gerekir.

[caption=""]
.Yararlanmanın kapsamı
====
*MK 820*: (1) Bir alacak üzerindeki intifa hakkı, onun getirisini edinme
yetkisi verir.

(2) Borçluya karşı yapılacak ödeme isteminin ve kıymetli evrak üzerindeki
tasarrufların alacaklı ve intifa hakkı sahibi tarafından birlikte yapılması,
borcunu ödemek üzere borçlu tarafından yapılacak bildirimin de bunların her
ikisine yöneltilmesi gerekir.

(3) Alacak tehlikeye düşerse, alacaklı ve intifa hakkı sahibinden her biri,
diğerinden iyi bir yönetimin gerektirdiği önlemleri almaya katılmasını
isteyebilir.
====

Alacak üzeride bir kişiye intifa hakkı tesis edildiğinde yönetim yetkisi hem
alacak hakkı sahibinde hem de intifa hakkı sahibindedir. Alacağın ödenmesi
hususunda birlikte ihtar çekmeleri gerekir.

[caption=""]
.Ödeme ve işletme
====
*MK 821*: (1) Alacaklı ve intifa hakkı sahibinden birine ödemeye yetkili
kılınmamış olan borçlu, borcunu ikisine birlikte ödemek veya hâkimin
belirleyeceği yere tevdi etmek zorundadır.

(2) Yerine getirilen edimin konusu ve özellikle geri ödenecek ana para, intifa
hakkına tâbi olur.

(3) Alacaklı veya intifa hakkı sahibi, ana paranın güvenilir ve getiri sağlayan
bir yere yatırılmasını isteyebilir.
====

[caption=""]
.Devir isteme hakkı
====
*MK 822*: (1) İntifa hakkı sahibi, intifaın başlangıcını izleyen üç ay içinde,
hakkın konusu olan alacağın ve kıymetli evrakın kendisine devrini isteyebilir.

(2) İntifa hakkı sahibi, alacağın ve kıymetli evrakın devri sırasındaki değeri
tutarında devredene karşı bunların bedelini ödeme borcu altına girer ve feragat
edilmedikçe bu borç için ayrıca güvence göstermekle yükümlü olur.

(3) Güvence istemekten feragat edilmemiş ise devir, ancak güvence
gösterildikten sonra hüküm ifade eder.
====

=== OTURMA (SÜKNA) HAKKI

*Oturma hakkı*, başkasına ait oturulabilir bir taşınmaz üzerinde ikamet etme
hakkıdır.

====
*MK 823*: (1) Oturma hakkı, bir binadan veya onun bir bölümünden konut olarak
yararlanma yetkisi verir.

(2) Oturma hakkı, başkasına devredilemez ve mirasçılara geçmez.

(3) Kanunda aksine hüküm bulunmadıkça, intifa hakkına ilişkin hükümler oturma
hakkına da uygulanır.
====

Oturma hakkının konusu ancak taşınmaz ya da bağımsız ve sürekli hak
niteliğindeki üst hakkı olabilir. Ancak oturma hakkının konusu olacak taşınmaz
oturmaya elverişli olmalıdır.

IMPORTANT: Oturma hakkı sahibi kullanım hakkını üçüncü kişilere devredemez.

Oturma hakkı ancak gerçek kişilere tesis edilebilir. Tüzel kişiler lehine
oturma hakkı tesis edilemez.

Üç şekilde oturma hakkı tesis edilebilir:

. Hak sahibinin bir binanın tamamında bağımsız olarak ve
münhasıran kendisinin oturması suretiyle yararlanması için kurulabilir.
. Oturma hakkı sahibi ile malik binayı birlikte kullanmak üzere oturma hakkı
kurulabilir.
. Oturma hakkı, hak sahibinin binanın belirli yerlerinde bağımsız ve münhasır
kullanma yetkisine; mutfak, banyo, koridor vs. gibi ortak yerlerde ise binada
oturan diğer kişilerle birlikte kullanma yetkisine sahip olmasını sağlayacak
tarzda da kurulabilir.

Oturma hakkı taşınmaz üzerinde sınırlı ayni bir hak olduğu için geçerli kazanma
sebebi, tescil talebi ve tescil ile kurulur.

[caption=""]
.Oturma hakkının kapsamı
====
*MK 824*: (1) Oturma hakkının kapsamı, genel olarak hak sahibinin kişisel
ihtiyaçlarına göre belirlenir.

(2) Oturma hakkı sahibi, hakkın şahsına özgülendiği açıkça belirtilmedikçe,
bina veya onun bir bölümünde ailesi ve ev halkı ile birlikte oturabilir.

(3) Binanın bir bölümü üzerinde oturma hakkına sahip olan kimse, ortaklaşa
kullanmaya özgülenen yerlerden de yararlanabilir.
====

[caption=""]
.Giderler
====
*MK 825*: (1) Oturma hakkı, binanın veya bir bölümünün tamamından yararlanma
yetkisi veriyorsa; bina veya bölümün muhafazası ve olağan bakımı için gerekli
onarım ve yenileme giderleri, oturma hakkı sahibine aittir.

(2) Oturma hakkı sahibi bina veya onun bir bölümünü malik ile birlikte
kullanıyorsa, bakım ve onarım giderleri malike ait olur.
====

Oturma hakkı hak sahibinin ölümü ile sona erer. İntifa hakkının sona erme
sebepleri burada da geçerlidir.

=== ÜST HAKKI

[caption=""]
.Konu ve tapu kütüğüne kayıt
====
*MK 826*: (1) Bir taşınmaz maliki, üçüncü kişi lehine arazisinin altında veya
üstünde yapı yapmak veya mevcut bir yapıyı muhafaza etmek yetkisi veren bir
irtifak hakkı kurabilir.

(2) Aksi kararlaştırılmış olmadıkça bu hak, devredilebilir ve mirasçılara
geçer.

(3) Üst hakkı, bağımsız ve sürekli nitelikte ise üst hakkı sahibinin istemi
üzerine tapu kütüğüne taşınmaz olarak kaydedilebilir. En az otuz yıl için
kurulan üst hakkı, sürekli niteliktedir.
====

Üst hakkı kişi lehine kurulabildiği gibi eşyaya bağlı olarak da kurulabilir.
Sözleşmede aksi düzenlemedikçe üçüncü kişilere devredilebilir ve hak sahibi
öldüğünde mirasçılarına geçer.

[caption=""]
.İçerik ve kapsam
====
*MK 827*: (1) Üst hakkının içerik ve kapsamıyla ilgili olarak resmî senette yer
alan, özellikle yapının konumuna, şekline, niteliğine, boyutlarına, özgülenme
amacına ve üzerinde yapı bulunmayan alandan faydalanmaya ilişkin sözleşme
kayıtları herkes için bağlayıcıdır.
====

Üst hakkının üçüncü kişilere devredilemeyeceği veya ancak malikin izniyle
devredilebileceği düzenlenmişse ya da eşyaya bağlı olarak kurulmuş ise bağımsız
bir hak değildir.

Üst hakkı en az 30 yıl süre için kurulmuş ve bağımsız nitelikte ise tapuya ayrı
bir sayfada kaydedilebilir.

[caption=""]
.Bağımsız ve sürekli haklar
====
*Tapu Sicili Tüzüğü 10*: (1) Süresiz veya en az otuz yıl süreli olan ve
tasarrufları kısıtlanmayan ve izne tâbi kılınmayan bağımsız ve sürekli irtifak
hakları, hak sahibinin yazılı istemi üzerine tapu kütüğünün ayrı bir sayfasına
taşınmaz olarak tescil edilir.

(2) Tapu kütüğüne taşınmaz olarak tescil edilen bağımsız ve sürekli haklar,
üçüncü kişilere devredilebilir, mirasçılara geçebilir ve üzerinde her türlü
aynî veya kişisel hak kurulabilir.
====

Üst hakkı taraflar arasında sürekli borç ilişkisi meydana getirir. Teslime dair
hususlarda satış sözleşmesine ilişkin hükümler, kullanıma dair hususlarda ise
kira sözleşmesine ilişkin hükümler kıyasen uygulanır.

Üst hakkı en fazla 100 yıl için kurulabilir. Süresiz üst hakkı 100 yıl sonra
geçersiz hale gelir. Üst hakkının kurulmasından itibaren 75 yıl geçtikten sonra
bir 100 yıl daha uzatılabilir.

[caption=""]
.Sürenin üst sınırı
====
*MK 836*: (1) Üst hakkı, bağımsız bir hak olarak en çok yüz yıl için
kurulabilir.

(2) Üst hakkı, süresinin dörtte üçü dolduktan sonra, kurulması için öngörülen
şekle uyularak her zaman en çok yüz yıllık yeni bir süre için uzatılabilir. Bu
konuda önceden yapılan taahhüt bağlayıcı değildir.
====

Üst hakkı sona erince arazi üzerindeki yapının mülkiyeti arazi malikine geçer.

[caption=""]
.Yapı mülkiyetinin malike geçmesi
====
*MK 828*: (1) Üst hakkı sona erince yapılar, arazi malikine kalır ve arazinin
bütünleyici parçası olur.

(2) Bağımsız ve sürekli üst hakkı tapu kütüğüne taşınmaz olarak kaydedilmişse,
üst hakkı sona erince bu sayfa kapatılır.  Taşınmaz olarak kaydedilmiş olan üst
hakkı üzerindeki rehin hakları, diğer bütün hak, kısıtlama ve yükümlülükler de
sayfanın kapatılmasıyla birlikte sona erer. Bedele ilişkin hükümler saklıdır.
====

Taraflar üst hakkı sahibine ödenecek bir bedeli sözleşmede
kararlaştırabilirler.

[caption=""]
.Bedel
====
*MK 829*: (1) Taşınmaz maliki, aksi kararlaştırılmadıkça, kendisine kalan
yapılar için üst hakkı sahibine bir bedel ödemez. Uygun bir bedel ödenmesi
kararlaştırılmışsa, miktarı ve hesaplanış biçimi belirlenir. Ödenmesi
kararlaştırılan bedel, üst hakkı kendileri için rehnedilmiş olan alacaklıların
henüz ödenmemiş alacaklarının güvencesini oluşturur ve rızaları olmaksızın üst
hakkı sahibine ödenmez.

(2) Kararlaştırılan bedel ödenmez veya güvence altına alınmazsa, üst hakkı
sahibi veya bu hak kendisine rehnedilmiş olan alacaklı, bedel alacağına güvence
olmak üzere, terkin edilen üst hakkı yerine aynı derecede ve sırada bir
ipoteğin tescilini isteyebilir.

(3) Bu ipotek, üst hakkının sona ermesinden başlayarak üç ay içinde tescil
edilir.
====

MK 829/3'te öngörülen üç aylık süre bir hak düşürücü süredir. Yapılacak tescil
kurucu etkiye sahiptir.

====
*MK 830*: (1) Taşınmaz malikine kalan yapılar için üst hakkı sahibine ödenmesi
kararlaştırılan bedelin miktarı ve bunun hesaplanış biçimi ile bu bedel
borcunun kaldırılmasına ve arazinin ilk hâline getirilmesine ilişkin
anlaşmalar, üst hakkının kurulması için gerekli olan resmî şekle tâbidir ve
tapu kütüğüne şerh verilebilir.
====

Üst hakkı sahibi malik ile aralarındaki sözleşmeye ağır bir şekilde tecavüz
ederek karşı tarafa zarar verirse malik hakkın kendisine devrini talep edebilir
(MK 831).

====
*MK 831*: (1) Üst hakkı sahibi, bu haktan doğan yetkilerinin sınırını ağır
şekilde aşar veya sözleşmeden doğan yükümlülüklerine önemli ölçüde aykırı
davranırsa; malik, üst hakkının ona bağlı bütün hak ve yükümlülükleri ile
birlikte süresinden önce kendisine devrini isteyebilir.
====

====
*MK 832*: (1) Malik, üst hakkının devrini, kendisine geçecek yapılar için uygun
bir bedel ödemek kaydıyla isteyebilir.  Üst hakkı sahibinin kusuru, bedelin
belirlenmesinde indirim sebebi olarak göz önüne alınabilir.

(2) Üst hakkının malike devri, bedelin ödenmesine veya güvence altına alınmış
olmasına bağlıdır.
====

=== KAYNAK HAKKI

*Kaynak hakkı*, hak sahibine bir başkasının arazisindeki kaynağın sularını
almak ve kendi arazisine akıtmak yetkisini sağlayan irtifak hakkıdır.

====
*MK 837*: (1) Başkasının arazisinde bulunan kaynak üzerinde irtifak hakkı, bu
arazinin malikini suyun alınmasına ve akıtılmasına katlanmakla yükümlü kılar.

(2) Bu hak, aksi kararlaştırılmış olmadıkça, başkasına devredilebilir ve
mirasçıya geçer.

(2) Kaynak hakkı, bağımsız nitelikte ve en az otuz yıl için kurulmuş ise tapu
kütüğüne taşınmaz olarak kaydedilebilir.
====

Kaynak hakkı bir irtifak olduğundan ve taşınmaz üzerinde kurulduğundan dolayı
kurulması tescile tabidir.

Eşyaya bağlı irtifak veya kişiye bağlı irtifak şeklinde kurulması mümkündür.

== TAŞINMAZ REHNİ

[caption=""]
.Taşınmaz rehninin türleri
====
*MK 850*: (1) Taşınmaz rehni, ancak ipotek, ipotekli borç senedi veya irat
senedi şeklinde kurulabilir.
====

Gerek teminat altına alınacak olan alacağın, gerekse de teminat teşkil edecek
taşınmazın belirli olması gerekir.

[caption=""]
.Taşınmaz tek ise
====
*MK 854*: (1) Rehin kurulurken, konusu olan taşınmazın belirtilmesi gerekir.

(2) Bölünen taşınmazın parselleri tapu kütüğüne ayrı ayrı kaydedilmedikçe rehne
konu olamaz.
====

*Maksimal ipotek*: Özellikle cari hesap ilişkilerinin varlığı halinde sürekli
olarak "kredi alma-ödeme" ilişkisi gerçekleşen bir ticari ilişkide yapıldığı
andan itibaren oluşmuş ve oluşacak bütün ilişkileri teminat altına almak için
bir ipotek tesis edilrse *maksimal ipotek* söz konusu olur. Maksimal ipotek
belirlenen en üst rakama kadar geçerli olur.

====
*mk 851*: (1) taşınmaz rehni, miktarı türk parası ile gösterilen belli bir
alacak için kurulabilir. Alacağın miktarının belli olmaması hâlinde,
alacaklının bütün istemlerini karşılayacak şekilde taşınmazın güvence altına
alacağı üst sınır taraflarca belirtilir.

(2) Yurt içinde veya dışında faaliyette bulunan kredi kuruluşlarınca yabancı
para üzerinden veya yabancı para ölçüsü ile verilen kredileri güvence altına
almak için yabancı para üzerinden taşınmaz rehni kurulabilir. Bu hâlde her
derecenin ifade ettiği miktar, rehin konusu alacağın tespit edildiği para türü
üzerinden gösterilir. Ancak, aynı derecede birden fazla para türü kullanılarak
rehin kurulamaz.

(3) Yabancı para üzerinden kurulan rehne ait bir derecenin boşalması hâlinde,
yerine, tescil edileceği tarihteki karşılığı Türk parası veya yabancı para
üzerinden rehin kurulabilir. Türk parası ile kurulmuş bir rehne ait derecenin
boşalması hâlinde ise, yerine tescil edileceği tarihteki karşılığı yabancı para
üzerinden rehin kurulabilir.

(4) Yabancı veya Türk parası karşılıklarının hesabında hesap günündeki Türkiye
Cumhuriyet Merkez Bankasının döviz alış kuru esas alınır. Rehin haklarının
hangi yabancı paralar üzerinden kurulabileceği Bakanlar Kurulunca belirlenir.
====


*Anapara ipoteği*: Güvence altına alınacak alacağın tamamı veya bir kısmı rehin
miktarı olarak tapu kütüğüne Türk lirası cinsinden yazılır. Anaparanın
fer'ileri (takip giderleri, gecikme faizleri vs.) bunun üzerinden belirlenir.

[caption=""]
.Faiz
====
*MK 852*: (1) Sınırlayıcı hükümler saklı kalmak kaydıyla, taraflar faiz oranını
diledikleri gibi kararlaştırabilirler.
====

IMPORTANT: İpotek ancak ve ancak tapuya kayıtlı taşınmazlar üzerinde
kurulabilir.

[caption=""]
.Rehne konu olabilme
====
*MK 853*: (1) Rehin hakkı, ancak tapuya kayıtlı taşınmazlar üzerinde
kurulabilir.
====

İki ihtimalde **toplu rehin**den söz edilebilir:

. *Birinci ihtimal*: Üzerinde rehin kurulmak istenen taşınmazların mülkiyeti
aynı kişide olmalıdır.
. *İkinci ihtimal*: Taşınmazların malikleri farklı olmakla beraber bunlar
teminat altına alınmak istenen borçtan müteselsilen sorumludurlar.

CAUTION: Toplu rehinde alacaklı taşınmazları rehinleyen tek bir rehin hakkı
kazanmaktadır.

[caption=""]
.Taşınmaz birden çok ise
====
*MK 855*: (1) Birden çok taşınmazın aynı borç için rehnedilmesi, taşınmazların
aynı malike veya borçtan müteselsilen sorumlu olan maliklere ait olmalarına
bağlıdır.

(2) Aynı alacak için birden çok taşınmazın rehnedildiği diğer hâllerde, her
taşınmazın alacağın ne miktarı için güvence oluşturduğu rehin kurulurken
belirtilir.

(3) Aksine bir anlaşma bulunmadıkça, tapu idaresi, re'sen güvenceyi
taşınmazların her birine değeri oranında dağıtır.
====

=== TAŞINMAZ REHNİNİN KAZANILMASI

Alacaklı ile borçlu arasında yapılan **taşınmaz rehni sözleşmesi** ile borçlu
alacaklı lehine taşınmazı üzerinde rehin kurma borcu altına girer. Taşınmaz
rehni sözleşmesi geçerlilik şartı olarak tapuda yapılmalıdır. Bu sözleşme
uyarınca rehin hakkı tescil edilecektir.

[caption=""]
.Tescil
====
*MK 856*: (1) Taşınmaz rehni tapu kütüğüne tescil ile kurulur. Kanunda
öngörülen ayrık durumlar saklıdır.

(2) Taşınmaz rehninin kurulmasına ilişkin sözleşmenin geçerliliği, resmî
şekilde yapılmış olmasına bağlıdır.
====

[caption=""]
.Birden çok kişiye ait taşınmazlarda
====
*MK 857*: (1) Paylı mülkiyette paydaş kendi payını rehnedebilir.

(2) Pay üzerinde rehin kurulduktan sonra paydaşlar malın tamamını
rehnedemezler.

(3) Elbirliği mülkiyetine tâbi taşınmaz, ancak bütün olarak ve maliklerin
tamamı adına rehnolunabilir.
====

CAUTION: MK 705, rehin hakkının kurulması için kullanılamayacaktır. Mahkeme ile
rehin hakkının kurulmasına karar verildiği takdirde rehin hakkı karar ile
doğmaz, bu karar rehin hakkının tescil sebebi olacaktır. Yapılacak tescil
kurucudur.

=== TAŞINMAZ REHNİNİN SONA ERMESİ

İpotek hakkı, rehinli alacaklı ile taşınmaz malikinin anlaşması suretiyle
terkin edilerek sona erebileceği gibi her halükarda alacak hakkının ortadan
kalkması ile sona erer.

[caption=""]
.Rehnin sona ermesi
====
*MK 858*: (1) Taşınmaz rehni, tescilin terkini veya taşınmazın tamamen yok
olmasıyla sona erer.

(2) Kamulaştırmaya ilişkin kanun hükümleri saklıdır.
====

[caption=""]
.İpoteğin terkinini isteme hakkı
====
*MK 883*: (1) Alacak sona erince ipotekli taşınmazın maliki, alacaklıdan
ipoteği terkin ettirmesini isteyebilir.
====

=== SABİT DERECELER SİSTEMİ

**Sabit dereceler sistemi**ne göre üzerine ipotek tesis edilmiş taşınmaz
belirli derecelere bölünür. Böylece taşınmaz satılıp paraya çevrildiğinde 1.
dereceden başlayarak alacaklıların alacağı ödenir.

IMPORTANT: Sabit dereceler sisteminde tarih itibariyle bir sıralama söz konusu
değildir. Derece, malik ile rehinli alacaklının anlaşmasına göre belirlenir.

Birinci derece boşaldığı zaman ikinci derecedeki alacaklı üçüncü derecedeki
alacaklının onayını alarak birinci dereceye ilerleyebilir.

Aynı derecede birden fazla alacaklı bulunabilir.

=== REHNİN KAPSAMI

[caption=""]
.Rehnin kapsamı
====
*MK 862*: (1) Rehin, taşınmazı bütünleyici parçaları ve eklentileri ile
birlikte yükümlü kılar.

(2) Rehnin kuruluşu sırasında makine, otel döşeme eşyası gibi açıkça eklenti
olarak gösterilen ve tapu kütüğünde beyanlar sütununa yazılan şeyler, kanuna
göre bu nitelikte olamayacakları ispat edilmedikçe eklenti sayılır.

(3) Üçüncü kişilerin eklentiler üzerindeki hakları saklıdır.
====

Taşınmaz rehninin kapsamına şunlar girer:

. Taşınmazın tamamı
. Taşınmazın bütünleyici parçaları
. Taşınmazın eklentileri
+
TIP: Taşınmazın beyanlar sayfasına eklenmiş menkuller karine olarak eklenti
sayılır.
. Kira bedeli ve sigorta tazminatları
+
[caption=""]
.Kira bedelleri
====
*MK 863*: (1) Kiraya verilmiş taşınmaz üzerindeki rehnin kapsamına, borçluya
karşı rehnin paraya çevrilmesi yoluyla takibe başlanmasından veya borçlunun
iflâsının ilânından başlayarak rehnin paraya çevrilmesi anına kadar işleyen
kira bedelleri de girer.

(2) Rehin hakkı, kiracılara karşı ancak cebrî icra yoluyla takibin kendilerine
bildirilmesi veya iflâs kararının ilânından sonra ileri sürülebilir.

(3) Rehinli taşınmaz malikinin henüz muaccel olmamış kira bedelleri üzerinde
yaptığı hukukî işlemler ile diğer alacaklılar tarafından koydurulan hacizler,
kira alacaklarının muaccel olmalarından önce rehnin paraya çevrilmesi yoluyla
takibe başlamış olan rehinli alacaklılara karşı geçerli değildir.
====
+
Eğer taşınmazlar ilgili bir sigorta varsa sigortacının, o taşınmazın tapu
sayfasını kontrol etmek ve rehin varsa *rehinli alacaklının rızası olmadan
sigorta tazminatını ödememek* sorumluluğu vardır. Bunun aksine davranan
sigortacı rehinli alacaklının zararını karşılamakla yükümlüdür.

=== REHİN KONUSU TAŞINMAZIN KORUNMASI

Taşınmazın değerinin azalması halinde rehinli alacaklıya sınırlı bir müdahale
yetkisi tanınmıştır.

Malik kendi kusuruyla taşınmaza zarar vermiş ya da kusurlu davranışı ile üçüncü
kişinin zarar vermesine imkan vermiş ise MK 865 uygulanır.

[caption=""]
.Koruma önlemleri
====
*MK 865*: (1) Malik, rehinli taşınmazın değerini düşüren davranışlarda
bulunursa; alacaklı, hâkimden bu gibi davranışları yasaklamasını isteyebilir.

(2) Alacaklıya, gerekli önlemleri almak üzere hâkim tarafından yetki
verilebileceği gibi; gecikmesinde tehlike bulunan hâllerde alacaklı, böyle bir
yetki verilmeden de gerekli önlemleri kendiliğinden alabilir.

(3) Alacaklı, önlem için yapmış olduğu giderleri malikten isteyebilir ve bu
alacakları için taşınmaz üzerinde, tescile gerek olmaksızın ve tescil edilmiş
olan diğer yüklerden önce gelen bir rehin hakkına sahip olur.
====

Rehinli alacak sahibi, MK 865 uyarınca hakim başvurarak taşınmazın eski haline
getirilmesine ya da kendisine ek teminat verilmesine karar verilmesini
isteyebilir. Bunlar yerine getirilmezse alacağın karşılanamayan kısmı için
ödeme isteyebilir. Eğer değer azalması devam ediyorsa, rehinli alacaklı,
kendisine zararı önlemek için yetki verilmesini isteyebilir.

TIP: İpotekli taşınmaza verilen zarar, bir ayni hak olan rehin hakkına verilen
zarar olduğundan haksız fiil hükümlerince sorumluluk da doğabilir.

Rehinli alacak sahibi, taşınmazın korunması için gereken önlemleri masraf
yaparak kendi alısa yaptığı masraf kadar ipotek hakkı kazanır. Bu sicil dışı
ipoteğin kazanıldığı istisnai bir haldir.

=== TAŞINMAZIN REHİN YÜKÜNDEN KURTARILMASI

Kanun koyucu, rehinli bir taşınmazı satın alan kişi için taşınmazı tek taraflı
olarak rehin yükünden kurtarma prosedürünü düzenlemiştir.

*Şartları*:

. Yeni malik, taşınmaz rehniyle teminat altına alınmış alacaktan şahsen sorumlu
olmamalıdır.
. Taşınmazın üzerindeki rehin hakları, yeni malikin taşınmaz mülkiyetini
kazandığı sırada mevcut olmalıdır.
. Rehin tutarı taşınmazın değerinden fazla olmalıdır.
. Rehnin paraya çevrilmesi talep edilmemiş olmalıdır.

Yukarıdaki şartlar varsa, kişi satış bedelini taşınmazın malikine değil de
rehinli alacaklılara ödeyerek taşınmazı satın alabilir. Bunun için taşınmazı
satın almak isteyen kişi tapu dairesi aracılığıyla rehinli alacaklılara
taşınmazı almak istediğine dair bildirim yapar. Bu bildirim üzerine tüm
alacaklılar anlaşarak parayı alabilirler.

=== İPOTEK

Türk hukukunda taşınmaz rehni, ipotektir. İpotek, alacağa bağlı, fer'i bir
haktır. Olmayan, geçersiz bir alacak için kurulan ipotek geçersizdir.

Bir ipoteğin kurulması, olmayan bir alacağı doğurmaz ve geçersiz olan bir
alacağı geçerli hale getirmez.

Her türlü alacak için ipotek kurulabilir; şarta bağlı, gelecekte doğacak, para
borcu olmayan alacaklar vs. Para borcu olmayan alacaklar için ipotek
kurulacaksa parasal değerinin belirlenmesi gerekir.

Alacak devredilirse alacağın fer'i olan ipotek de devredilir.

Borçlu ile alacak arasında ipotek sözleşmesi yapıldığında borçlu alacaklıya
karşı hem kişisel olarak tüm malvarlığıyla sorumludur hem de taşınmazı ile
sorumludur. Borçluda iki sorumluluk birleşmiştir. Alacaklı genel takip yoluna
başvurursa, borçlu öncelikle taşınmazın ipoteğe çevrilmesi defini kullanabilir.
Aksi takdirde tüm malvarlığıyla sorumlu olur.

Taşınmazla sorumluluk ve kişisel sorumluluk her zaman aynı kişide olmak zorunda
değildir. Borç nakledildiğinde, taşınmaz devredildiğinde veya o borç için
üçüncü bir kişi ipotek verdiğinde taşınmazla sorumluluk ve kişisel sorumluluk
ayrılır.

İpotek üçüncü kişinin taşınmazı üzerinde kurulduysa taşınmazın paraya
çevrilmesine başvurulduğunda üçüncü kişinin borcu ödeme hakkı vardır. Bu
durumda üçüncü kişi, alacaklının hakkına halef olur.

[caption=""]
.Ödeme istemi
====
*MK 887*: (1) İpotekli taşınmazın maliki borçtan şahsen sorumlu değilse,
alacaklının ödeme isteminin ona karşı etkili olması, bu istemin hem borçluya,
hem kendisine karşı yapılmış olmasına bağlıdır.
====

İpotekli taşınmazın bölünmesi halinde, bölünen taşınmazların maliki aynı kişi
ise ya da bölünen taşınmazların maliki borcun müteselsil borçluları ise ipotek
bölünmeden taşınmazlara geçirilebilir.

==== KANUNDAN DOĞAN İPOTEKLER

===== TESCİLE TABİ OLMAYAN KANUNİ İPOTEK

Malikin kusuru ile veya kusuru olmadan taşınmazın değeri azalırsa ipotek
alacaklısı taşınmazın korunması için masraf yapabilir. Bu durumda yaptığı
masraf kadar ipotek hakkı sahibi olur.

===== TESCİLE TABİ KANUNİ İPOTEKLER

. Taşınmazın bedelinin ödenmemiş olması halinde o bedelin söz konusu
taşınmazla teminat alınacağı kanunda düzenlenmiştir.
. Üst hakkın terkin edildiğinde malik bir bedel ödeyecekse, söz konusu taşınmaz
üzerinde o bedelin ipoteği kurulabilir.
. Üst hakkı ivazlı ise bedel alacağı için üst hakkı üzerinde ipotek
kurulabilir.
. Kat mülkiyetinde ödenmeyen ortak giderlerin teminatı olarak diğer bağımsız
bölümlerdeki malikler lehine ipotek kurulabilir.
. Bir taşınmaza, emek ve malzeme vererek inşaat ve benzeri faaliyetle değer
kazandıranların alacağını teminat altına almak üzere söz konusu taşınmazda
ipotek hakkı kurulabilir.

IMPORTANT: Bunlar tescille doğar. Ancak muvafakat gerekli değildir, hak
sahibinin tek taraflı işlemi ile tescil edilebilir. Tescil, hakkın doğumundan
itibaren 3 ay içinde yapılmalıdır.

.İnşaatçı ipoteği
****
500.000 TL değeri olan bir arsa üzerinde malzeme ve emek ile inşaat
yapılmıştır. İnşaattan sonra söz konusu taşınmazın değeri 800.000 TL'ye
çıkmıştır.

İnşaat malikin izni ile yapılmış ve emek verenlerin de alacakları belirli ise
söz konusu 300.000 TL'lik değer artışından öncelikli olarak alacaklarını alma
hakkın sahip olurlar. Böylece inşaatçı ipoteği tescil edilmişse üçüncü kişinin
ipoteğinin önüne geçer.
****

== TAŞINIR REHNİ

Rehin hakkı alacağa bağlı bir ayni haktır. Alacak geçersizse rehin hakkı da
geçersiz olur. Alacak yoksa teminat altına alınması gereken bir şey olmadığı
için rehin de yoktur. Alacak sona erince rehin de kural olarak sona erer.
Alacağın devri ile beraber rehin hakkı da alacağa bağlı olarak devrolur.

Kamuya açıklık prensibi taşınmazlarda tescil ile sağlanırken, taşınırlarda
malın teslimi ile sağlanır. Rehin konusunun zilyetliği rehin alana geçmelidir.
Rehin veren zilyetliği tek başına sürdürdüğü sürece rehin hakkından
bahsedilemez.

Rehin hakkının tasarruf yetkisi olmayan kişilerden iyiniyetle kazanılması
mümkündür.

Rehin alan, alacak tamamen ödeninceye kadar rehin konusu şeyi elinde
tutabilir.

Alacağın kapsamına sözleşme faizi, takip ve mahkeme masraflar ve gecikme faizi
de girer. Doğal ürün de teminat kapsamındadır, ancak hukuki ürün değildir.

Taşınırlarda rehin hakkı kuruluş sırasına göre sıralanır. Eşya paraya
çevrildiğinde ilk kurulmuş rehin hakkı sahibinin alacağı ödenir. Arta kalan
para sıradan devam edilir. Birinci sıradaki rehin ödenince ikinci sıradaki
rehin kendiliğinden birinci sıraya geçer.

Aynı mal üzerinde birden fazla rehin kurmak için rehin veren, rehin alana
yazılı ihbarname gönderecektir. Bu ihbarname ile *art rehin* kurulmuş olur.

Teslime bağlı rehinde alacaklı alacağı ödenmezse malı paraya çevirerek
alacağını alacaktır. Ancak bunun icra takibi yoluyla yapılması şarttır.
Taraflar anlaşarak özel satım yolu kararlaştırmış olsalar bile icra takibi
yolunu yasaklayamazlar.

Borcun ödenmemesi durumunda rehin konusu malın alacaklıda kalacağını düzenleyen
anlaşmalar _Lex Commissoria_ yasağı dolayısıyla geçersizdir. Alacak muaccel
olduktan sonra ifa yerine edim anlaşması yapılabilir.

Rehin alacaklısı malı saklayacak ve zarar görmemesi için gereken önlemleri
alacaktır. Kural olarak malı kullanamaz ve semerelerinden yararlanamaz. Ancak
bunların aksi kararlaştırılabilir.

Rehin alacaklısının mal üzerinde tasarruf yetkisi yoktur. Alacak ödenince malı
ya malın sahibine ya da art rehin alacaklısına teslim etmekle yükümlüdür. MK
988 hükmü saklıdır.

NOTE: Rehin konusu şey, rehin verenin zilyetliğine geçerse zilyetlik devam
ettiği sürece rehin hakkı askıdadır.

=== HAPİS HAKKI

Alacaklının elinde borçluya ait mallar varsa borç ödenmediği takdirde malları
geri vermekten kaçınabilir. Buna *hapis hakkı* denir.

Hapis hakkı, teslime bağlı rehinden farklı olarak irade dışı kurulur ve alacak
ne kadarsa o kadar mal üzerinde hapis hakkı kurulabilir. Ayrıca alacak kısmen
ödenirse ödenen miktar kadar mal geri verilmek zorundadır.

*Hapis hakkının şartları*:

. Hakkın kullanılacağı malların zilyetliği alacaklıya borçlunun rızası ile
geçmiş olmalıdır.
. Alacak muaccel olmalıdır. İstisnaen borçlu aciz halinde ise muacceliyet
beklenmeden de hapi hakkı kurulabilir.
. Alacaklının üzerinde hapis hakkı kullanmak istediği malların teminat altına
almak istediği borçla bir ilişkisi olmalıdır. Ticari ilişkilerde bu bağlantı
var kabul edilir.
. Taraflar önceden hapis hakkının kullanılmayacağı yönünde anlaşmamış
olmalıdır.

Alacak ödenmezse hapsedilen mal paraya çevrilebilir. Bunun için borçluya
ihbarda bulunmalıdır. Eğer bu ihbar sonucu borçlu yeterli miktarda teminat
gösterirse mallar paraya çevrilemez.

Hapis hakkı konusu mallar, borçlunun zilyetliğine geçerse hapis hakkı sona
erer.

== MÜLKİYET

=== BÜTÜNLEYİCİ PARÇA ve EKLENTİ

* Bir şeye malik olan kimse, o şeyin *bütünleyici parçalarına* da malik
olacaktır.
+
[caption=""]
.Bütünleyici parça
====
*MK 684*: (1) Bir şeye malik olan kimse, o şeyin bütünleyici parçalarına da
malik olur.

(2) Bütünleyici parça, yerel âdetlere göre asıl şeyin temel unsuru olan ve o
şey yok edilmedikçe, zarara uğratılmadıkça veya yapısı değiştirilmedikçe ondan
ayrılmasına olanak bulunmayan parçadır.
====
+
Bütünleyici parçaya sadece fiziksel bağlılık olarak bakmamak gerekir. Fiziksel
bağlılıktan kasıt o eşya ayrıldığında asıl eşyanın tahrip olmasıdır. Bazı
durumlarda ise bütünleyici parçanın ayrılması asıl eşyanın tahribine yol açmaz
fakat asıl eşyanın fonksiyonel olarak eksik olmasına yol açar. Bu durumda da
bütünleyici parçadan söz edilir. Ayrıca bir araya gelişin sürekli oması
gerekir.
+
Taşınmazlar ve taşınırlar bütünleyici eşya olabilir. Bütünleyici parça
varlığını koruyamadığı için ayrı bir eşya olarak ayrı bir mülkiyete konu olması
söz konusu değildir. Bütünleyici parça ile asıl eşya tek bir eşyayı oluşturur.
+
TIP: Eşya hukukunda bütünleyici parçadan anlaşılması gereken; yüksek binaların
alttaki araziye tabi olmasıdır. Üstte bir bina varsa alttaki araziye tabi olur.
Binanın mülkiyeti araziye göre belirlenir. Bina, arazinin bütünleyici
parçasıdır.
+
Bütünleyici parçanın başka bir mülkiyet hakkına konu olamaması buna ilişkin
borç doğurucu işlem yapılamayacağı anlamına gelmez. Borçlar hukukunda eşya
hukukundaki gibi katı bir belirlilik ilkesi yoktur. Dolayısıyla eşyanın belirli
bir kısmının bağımsız olmasa da hukuki işlemlere konu olması, örneğin
kiralanması mümkündür.
+
Bir zamanlar bağımsız eşya olan şey başka bir eşyanın bütünleyici parçası
haline gelirse bağımsız eşya olmaktan çıkar ve bu şeye sahip olan üçüncü kişi
mülkiyet hakkını kaybeder.

* *Eklenti* bakımından bütünleyici parça kadar yoğun bir bağlanma söz konusu
değildir. Eklenti ayrı bir eşya olarak varlığını korur. Sadece bazı işlerden
dolayı bir eşyaya özgülenmiştir. Asıl eşyanın işletilmesi, korunması, yarar
sağlaması bakımından bağlanmıştır.
+
[caption=""]
====
*MK 686*: (1) Bir şeye ilişkin tasarruflar, aksi belirtilmedikçe onun
eklentisini de kapsar.

(2) Eklenti, asıl şey malikinin anlaşılabilen arzusuna veya yerel âdetlere
göre, işletilmesi, korunması veya yarar sağlaması için asıl şeye sürekli olarak
özgülenen ve kullanılmasında birleştirme, takma veya başka bir biçimde asıl
şeye bağlı kılınan taşınır maldır.

(3) Eklenti, asıl şeyden geçici olarak ayrılmakla bu niteliğini kaybetmez.
====
+
Bütünleyici parçadan farklı olarak eklenti *sadece taşınır* olabilir. Eklenti,
*bağımsız bir eşyadır*. Sadece başka bir eşyayla belirli bir amaçla bir araya
getirilmiştir. Bağımsızlığını koruduğundan dolayı ayrı bir mülkiyete konu
olabilir. 
+
Asıl eşya üzerinde yapılacak tasarruflar kural olarak eklentiyi de kapsar.
Ancak bütünleiyici parçadan farklı olarak *eklenti tasarrufi işlemden hariç
tutulabilir*.
+
[NOTE]
====
Eklentinin ayrı bir mülkiyete konu olması halinde asıl eşyanın mülkiyetini
kazanan üçüncü kişi eklentinin mülkiyetini de kazanır mı?

Kural olarak başkasına ait eşya üzerinde yapılan tasarruf işlemi tasarruf
yetkisinin eksikliğinden dolayı sonuç doğurmaz. Yani üçüncü kişi mülkiyeti
kazanamaz. 

Ancak bu kuralın istisnası *iyiniyetle iktisaptır*. İyiniyetle iktisabın
korunduğu hallerde tasarruf yetkisinin eksikliğine rağmen eşya alıcı tarafından
iktisap edilebilir. Bu istisna eklenti için de geçerlidir.
====
+
Eklenti tapuya "Beyanlar" kısmına beyan edilebilir. Bu beyan belirtilen eşyanın
eklenti olduğu yönünde bir karine oluşturur. 
+
[caption=""]
.Eklenti sayılmayanlar
====
*MK 687*: Asıl şeye zilyet olan kimsenin sadece geçici olarak kullanması veya
tüketmesi için özgülenen ya da asıl şeyin özel niteliği ile herhangi bir
ilişkisi bulunmadan sadece korunmak, satılmak veya kiraya verilmek üzere onunla
birleştirilen şeyler eklenti sayılmaz.
====
+
Eklenti paylı mülkiyet konusu olabilir. Eşya eklenti haline geldi diye üçüncü
kişiler mülkiyet haklarını kaybetmez. 

=== MÜLKİYETİN İÇERİĞİ

* Mülkiyet hakkı sahibine birtakım *aktif yetkiler* verir: _Kullanma_,
_yararlanma_ ve _tasarruf_.
+
[caption=""]
.Mülkiyet hakkının içeriği
====
*MK 683/1*: Bir şeye malik olan kimse, hukuk düzeninin sınırları içinde, o şey
üzerinde dilediği gibi kullanma, yararlanma ve tasarrufta bulunma yetkisine
sahiptir.
====
+
Ayrıca malik hakkı dolayısıyla birtakım *pasif yetkilere* de sahiptir. Bu
yetkiler sayesinde hakkını savunabilir. Bu bakımdan iki önemli dava söz
konusudur: _İstihkak davası_ ve _elatmanın önlenmesi davası_+.
+
[caption=""]
====
*MK 683/2*: Malik, malını haksız olarak elinde bulunduran kimseye karşı
istihkak davası açabileceği gibi, her türlü haksız elatmanın önlenmesini de
dava edebilir.
====
+
İstihkak davası da elatmanın önlenmesi davası da mülkiyet hakkından
kaynaklanır. Bunların mülkiyet hakkından bağımsız olarak devredilmesi mümkün
değildir. Bu davalar *ayni davalardır*. Dolayısıyla herhangi bir süreye tabi
değillerdir.

* *İstihkak davası*, gerçek malikin haksız zilyede karşı açacağı davadır.
Zilyet olmayan malik, malik olmayan zilyede dava açacaktır. Bu dava ile malik
mülkiyete yönelik gaspa son verilmesini talep eder. Hem taşınırlar hem de
taşınmazlar için açılabilir.
+
Taşınmazlarda genellikle *tapu sicilinin düzeltilmesi davası* görünümündedir.
Mahkeme kararıyla beraber etkilerini doğurur. Zira taşınmazlara ilişkin
mahkemelerin bu anlamda ayni haklara ilişkin verdikleri kararlar kurucu etkiye
sahiptir. Tapu sicili dışında etki doğurur ve lehine karar verilen tapuda öyle
gözükmese bile malik olur.
+
Taşınırlar bakımından sırf mahkeme kararı yeterli değildir. Taşınırlar için
açılacak davanın *eda davası* olduğu kabul edilir ve verilecek karar kurucu
değil emredici bir hükümdür. Bu durumda istihkak davası ile arzu edilen sonucun
sağlanabilmesi için taşınırın davalıdan icra organları vasıtasıyla alınıp
davacıya teslim edilmesi gerekir.
+
CAUTION: Davalının zilyetliğinin hukuki bir dayanağı bulunmamalıdır. Buna
karşılık davalının kusurlu olması şart değildir.

[NOTE]
====
Taşınmazlar bakımından sebebe bağlılık esastır. Yani tescilin dayandığı hukuki
sebep geçersiz ise tescil yolsuz olur. Taşınırlar bakımından da zilyetliğin
nakli dayandığı hukuki sebebin geçersizliğinden etkilenir mi?

Bu konuda kanunda bir düzenleme yoktur. Doktrinde ise iki görüş vardır:

. _Birinci görüş_:  Taşınmazlara ilişkin düzenleme ile sebebe bağlılık kabul
edildiğine göre taşınırlarda tam tersi sonuca ulaşılması ve soyutluk ilkesinin
benimsenmesi gerekir. Hukuki sebep ister geçerli ister geçersiz olsun
zilyetklik nakledilmişse mülkiyet kazanılmıştır.
. _İkinci görüş_: Taşınmazlarda ki düzenleme kıyasen taşınırlara da uygulanmalı
ve zilyetliğin nakli sebebe bağlı kabul edilmelidir. Eğer sözleşme geçersiz ise
zilyetliğin nakli de kendiliğinden geçersiz olmalıdır.

Ağırlıklı görüş, taşınırların da taşınmazlar gibi sebebe bağlı olmasıdır. Fakat
Oğuzman, birinci görüşü savunmaktadır. 

Birinci görüş benimsenirse sözleşme geçersiz olsa da zilyetliğin nakli ile
mülkiyet kazanıldığından açılacak dava *sebepsiz zenginleşme* davası olacaktır.
Çünkü asıl malik mülkiyet hakkını kaybetmiştir ve dolayısıyla mülkiyetten
kaynaklanan *istihkak davasını* açamaz. 

İkinci görüş kabul edilirse sözleşmenin geçersizliği zilyetliğin naklini de
geçersiz kılacağından mülkiyet kazanılmış olmayacaktır. Bu durumda açılacak
dava, malik zaten mülkiyet hakkını muhafaza ettiği için *istihkak davası*
olacaktır. Oğuzman'a göre bu durumda sebepsiz zenginleşme hükümlerinin uygulama
alanı çok daraltılmış olmaktadır.
====

* *Müdahalenin men'i* veya *elatmanın önlenmesi davası* mülkiyet hakkının
kullanılmasını engelleyen kişilere karşı açılır. Burada da hukuka aykırılık
şarttır. Fakat kusur şartı yoktur. Ayrıca zarara da gerek yoktur ama zarar
meydana gelmişse elatmanın önlenmesi davası ile tazminat davası birlikte
açılabilir. 
+
Elatmanın önlenmesi davasında da süre sınırlaması yoktur. Fakat elatmanın
önlenmesi davası tecavüzü ortadan kaldırmaya yönelik bir davadır. Dolayısıyla
tecavüz sona ermişse bu dava açılamaz. 
+
TIP: MK 2 de davanın açılmasına engel olabilir. Malik tecavüzü bildiği halde
uzun süre ses çıkarmamış ve bu sessizlik karşı tarafa güven vermek olarak
anlaşılabilirse davanın açılması hakkın kötüye kullanılması teşkil edilebilir.
Ancak sırf davanın açılmamış olması bu sonuca götürmez. Somut koşullar
değerlendirilmelidir. Eğer malik karşı tarafa dava açmayacağına dair güven
vermiş ise davanın açılması hakkın kötüye kullanılması teşkil eder.

=== MÜLKİYETİN ÇEŞİTLERİ

* *Birlikte mülkiyet*, tek bir eşya üzerinde birden fazla kişinin malik
olmasıdır. *_Paylı mülkiyet_* ve *_elbirliği mülkiyeti_* birlikte mülkiyetin
alt türleridir.

* *Elbirliği mülkiyeti* söz konusuysa tek bir mülkiyet ve birden çok malik
vardır. Paylı mülkiyetteki gibi eşyanın nasıl kullanılacağı, eşyadan nasıl
yararlanılacağı, eşyanın tamam üzerinde nasıl tasarruf edileceği bütün
ortakları ilgilendirir.
+
CAUTION: Elbirliği mülkiyeti kanuna dayanmak zorundadır. 
+
Örneğin *miras ortaklığında* mirasçılar arasındaki ortaklık elbirliği ortaklığı
olarak kabul edilir. *Adi ortaklıktaki* mülkiyet rejimi elbirliği ortaklığı
olarak kabul edilir.
+
Elbirliği mülkiyetinde bütün ortaklar birlikte hareket etmek zorundadır.
Herhangi bir sözleşme, tasarruf işlemi yapılacaksa birlikte hareket etmek
zorundadırlar.
+
Birlikte hareket kuralının tek istisnası acil bir durum halinde alınmasını
gereken tedbirler bakımından tek ortağın hareket edebilmesidir.

* *Paylı mülkiyet* söz konusu olduğunda eşyanın tamamı üzerinde kullanma,
yararlanma, tüketme yetkilerinin nasıl kullanacağı düzenlenir. Fakat eşya
dışında her paydaşa özgülenmiş, paydaşın tek malikmiş gibi davranabileceği ayrı
bir hak konusu oluşturulmuştur. Her paydaşa bir *pay* verilir. Paydaş o pay
üzerinde istediği tasarrufu yapabilir. Payı devredebilir, rehnedebilir,
haczedilebilir. Pay sadece iç ilişkide değil dış ilişkide de anlam ifade eder.
+
Paylı mülkiyet doğrudan mülkiyet ortaklığıdır. Birden fazla kişi bir araya
gelip bir mal aldıklarında o mala yönelik herhangi bir ortaklık olmasa bile
eşyaya ilişkin bir ortaklık meydana gelir.
+
Paylı mülkiyette payın bir hak konusu olmasının sonucu olarak paydaşların hem
payları üzerinde hem de eşya üzerinde haklarından bahsedilir. 
+
Pay bakımından hakları, tek malikin herhangi bir eşya üzerindeki hakkı neyse
odur. Dolayısıyla payını devredebilir, rehnedebilir, satabilir.
+
CAUTION: Pay, fiziksel değil, farazi, hukuki bir varlıktır. Dolayısıyla pay,
paydaşa fiziksel kullanımı gerektirecek bir hak vermez. Örneğin pay üzerinde
geçit hakkı, üst hakkı veya kiraya verilmesinden bahsedilemez. Zira bunların
hepsi hak sahibinin eşyayı fiziksel olarak kullanmasını gerektirir.
+
Pay fiili kullanım gerektirmeyen sözleşmelerin konusu olabilir. Satılabilir,
rehnedilebilir, haczedilebilir, ürün kirasına konu olabilir.
+
TIP: Ürün kirası sadece elde edilecek bedele ilişkin bir haktır.
+
Her paydaşın diğer paydaşların payları üzerinde *kanuni önalım hakkı* vardır.
+
Eşya üzerinde taraflar eşyanın hangi kısmından kimin yararlanacağına karar
verebilirler. Aralarında yaptıkları anlaşma eşyayı fiziksel olarak bölmez.
Eşyanın kullanma düzenini de anlaşma ile belirleyebilirler.
+
[caption=""]
.Anlaşmalar
====
*MK 689*: (1) Paydaşlar, kendi aralarında oybirliğiyle anlaşarak yararlanma,
kullanma ve yönetime ilişkin konularda kanun hükümlerinden farklı bir düzenleme
yapabilirler. Ancak, böyle bir anlaşmayla paydaşların aşağıdaki hak ve
yetkileri kaldırılamaz ve sınırlandırılamaz:

. Paylı mülkiyet konusu eşyanın kullanılabilirliğinin ve değerinin korunması
için zorunlu olan yönetim işlerini yapmak ve gerektiğinde mahkemeden buna
ilişkin önlemlerin alınmasını istemek,
. Eşyayı bir zarar tehlikesinden veya zararın artmasından korumak için derhâl
alınması gereken önlemleri bütün paydaşlar hesabına almak.

(2) Taşınmazlarla ilgili anlaşmalar imzalarının noterlikçe onaylanması
koşuluyla paydaşlardan birinin başvurusu üzerine tapu kütüğüne şerh
verilebilir.
====
+
Olağan yönetim işleri ise her bir paydaş tarafından yapılabilir.
+
[caption=""]
.Olağan yönetim işleri
====
*MK 690*: (1) Paydaşlardan her biri olağan yönetim işlerini yapmaya, özellikle
küçük onarımları yaptırmaya ve tarımsal işleri yürütmeye yetkilidir.

(2) Zorunlu ve ivedi işlerin yapılmasına ilişkin kanun hükümleri saklı kalmak
kaydıyla, paydaşların çoğunlukla alacağı kararla olağan yönetim işlerinde
yetkiyle ilgili farklı düzenleme getirilebilir.
====
+
Kiraya verme, işletme usulünü değiştirme gibi önemli işler pay ve paydaş
çoğunluyla yapılmalıdır.
+
[caption=""]
.Önemli yönetim işleri
====
*MK 691*: (1) İşletme usulünün veya tarım türünün değiştirilmesi, adî kiraya
veya ürün kirasına ilişkin sözleşmelerin yapılması veya feshi, toprağın ıslahı
gibi önemli yönetim işleri için pay ve paydaş çoğunluğuyla karar verilmesi
gerekir.

(2) Olağan yönetim sınırlarını aşan ve paylı malın değerinin veya yarar
sağlamaya elverişliliğinin korunması için gerekli bakım, onarım ve yapı
işlerinde de aynı çoğunluk aranır.

(3) Pay ve paydaşların eşitliği hâlinde hâkim, paydaşlardan birinin istemi
üzerine bütün paydaşların menfaatini gözeterek hakkaniyete uygun bir karar
verir; gerekli gördüğü işlerin yapılması için paydaşlar arasından veya
dışarıdan bir kayyım atayabilir.
====
+
Olağan şekilde kullanım koşullarını aşan inşaat işleri veya özgülenme amacının
değiştirilmesi veya malın tamamı üzerinde tasarruf işlemi yapılacaksa oybirliği
aranır.
+
[caption=""]
.Olağanüstü yönetim işleri ve tasarruflar
====
*MK 692*: (1) Paylı malın özgülendiği amacın değiştirilmesi, korumanın veya
olağan şekilde kullanmanın gerekli kıldığı ölçüyü aşan yapı işlerine
girişilmesi veya paylı malın tamamı üzerinde tasarruf işlemlerinin yapılması,
oybirliğiyle aksi kararlaştırılmış olmadıkça, bütün paydaşların kabulüne
bağlıdır.

(2) Paylar üzerinde taşınmaz rehni veya taşınmaz yükü kurulmuşsa, paydaşlar
malın tamamını benzer haklarla kayıtlayamazlar.
====
+
Paydaşlar yapılan masraflara payları oranında katılmak zorundadır. İç ilişkiye
göre oran belirlenir. Dış ilişkide biri bütün masrafa katlanmış ise fazla
ödediği miktarı diğer paydaşlardan talep edebilir.
+
[caption=""]
.Giderler ve yükümlülükler
====
*MK 694*: (1) Paylı mülkiyetten doğan veya paylı malı ilgilendiren yönetim
giderleri, vergiler ve diğer yükümlülükler, aksine bir hüküm bulunmadıkça,
paydaşlar tarafından payları oranında karşılanır.

(2) Payına düşenden fazlasını ödemiş bulunan paydaş, diğerlerine payları
oranında rücu edebilir.
====
+
Kullanma her paydaşın hakkıdır. Her paydaş diğerlerinin kullanım hakkına
tecavüz etmediği süre kullanım hakkına sahiptir.
+
[caption=""]
.Yararlanma, kullanma ve koruma
====
*MK 693*: (1) Paydaşlardan her biri, diğerlerinin hakları ile bağdaştığı ölçüde
paylı maldan yararlanabilir ve onu kullanabilir.

(2) Uyuşmazlık hâlinde yararlanma ve kullanma şeklini hâkim belirler. Bu
belirleme, paylı malın kullanılmasının zaman veya yer itibarıyla paydaşlar
arasında bölünmesi biçiminde de olabilir.

(3) Paydaşlardan her biri, bölünemeyen ortak menfaatlerin korunmasını diğer
paydaşları temsilen sağlayabilir.
====
+
TIP: Bir paydaş diğer paydaşlardan habersiz şekilde eşyayı kullanıyorsa
diğer paydaşlar elatmanın önlenmesi davası açabilir. Ancak Yargıtay'a göre
itiraz edilmediği sürece diğer paydaşların rızası var sayılır. İtiraz ile
paydaşın kullanımı hukuka aykırı hale gelir. Buna *intifadan men* koşulu
denmektedir. Bu koşul gerçekleştirilmeden ecrimisil davası da açılamaz.
+
*Paylı mülkiyetin tek paydaş bakımından sona ermesi*; payın devri, haczi, terki
gibi hallerde ortaya çıkabilir. Ayrıca kanunda paylı mülkiyete ilişkin özel
olarak düzenlenmiş bir hal de söz konusu olabilir. MK 696 *paydaşlıktan
çıkarma davasını* düzenler. 
+
[caption=""]
.Paydaşın çıkarılması
====
*MK 696*: (1) Kendi tutum ve davranışlarıyla veya malın kullanılmasını
bıraktığı ya da fiillerinden sorumlu olduğu kişilerin tutum ve davranışlarıyla
diğer paydaşların tamamına veya bir kısmına karşı olan yükümlülüklerini ağır
biçimde çiğneyen paydaş, bu yüzden onlar için paylı mülkiyet ilişkisinin
devamını çekilmez hâle getirmişse, mahkeme kararıyla paydaşlıktan
çıkarılabilir.

(2) Davanın açılması, aksi kararlaştırılmış olmadıkça, pay ve paydaş
çoğunluğuyla karar verilmesine bağlıdır.

(3) Hâkim, çıkarma istemini haklı gördüğü takdirde, çıkarılacak paydaşın payını
karşılayacak kısmı maldan ayırmaya olanak varsa, bu ayırmayı yaparak ayrılan
parçanın paylı mülkiyetten çıkarılana özgülenmesine karar verir.

(4) Aynen ayrılmasına olanak bulunmayan maldaki payın dava tarihindeki
değeriyle kendilerine devrini isteyen paydaş veya paydaşlar bu istemlerini
paydaşlıktan çıkarma istemi ile birlikte ileri sürmek zorundadırlar. Hâkim,
hüküm vermeden önce re'sen belirleyeceği uygun bir süre içinde pay değerinin
ödenmesine veya tevdiine karar verir. Davanın kabulü hâlinde payın istemde
bulunan adına tesciline hükmolunur.

(5) Payı karşılayacak kısım maldan aynen ayrılamaz ve bu payı isteyen paydaş da
bulunmazsa hâkim, davalıya payını devretmesi için bir süre belirler ve bu süre
içinde devredilmeyen payın açık artırmayla satışına karar verir. Satış kararı,
cebrî icra yoluyla paraya çevirmeye ilişkin hükümler uyarınca yerine getirilir.
====
+
[caption=""]
.Diğer hak sahiplerinin çıkarılması
====
*MK 697*: Bir paydaşın çıkarılmasına ilişkin hükümler, kıyas yoluyla, pay
üzerinde intifa veya diğer bir aynî ya da tapuya şerh edilmiş kişisel
yararlanma hakkı sahipleri hakkında da uygulanır. Ancak, devri caiz olmayan bir
hakkın uygun bir tazminat karşılığında sona ermesine karar verilir.
====
+
*Paylı mülkiyetin bütün paydaşlar bakımından sona ermesi* genel olarak
mülkiyetin sona erme sebeplerine ek olarak paylı mülkiyet özelinde *paylaştırma
davası* ile de olabilir. Buna *_izale-i şuyu_* davası da denir. Bu dava hem
paylı mülkiyette hem de mirastan kaynaklanan elbirliği mülkiyetinde söz konusu
olur.
+
Taraflar paylı mülkiyetin sona erdirilmesi işlemini aralarında yapacakları
*taksim sözleşmesi* ile de yapabilirler. Bu sözleşme taşınmazlara ilişkinse
resmi şekilde yapılmalıdır. 
+
Sözleşmenin yapılamadığı hallerde ise MK 698 uyarınca izale-i şuyu davası
açılabilir. 
+
[caption=""]
.Paylaşma istemi
====
*MK 698*: (1) Hukukî bir işlem gereğince veya paylı malın sürekli bir amaca
özgülenmiş olması sebebiyle paylı mülkiyeti devam ettirme yükümlülüğü
bulunmadıkça, paydaşlardan her biri malın paylaşılmasını isteyebilir.

(2) Paylaşmayı isteme hakkı, hukukî bir işlemle en çok on yıllık süre ile
sınırlandırılabilir. Taşınmazlarda paylı mülkiyetin devamına ilişkin
sözleşmeler, resmî şekle bağlıdır ve tapu kütüğüne şerh verilebilir.

(3) Uygun olmayan zamanda paylaşma isteminde bulunulamaz.
====
+
Taraflar aralarında yapacakları bir sözleşme ile paylaşma isteminde bulunmayı
engelleyebilirler. Ortaklığın devam ettirilmesine ilişkin bu sözleşme,
*_idame-i şuyu_* sözleşmesidir. Bu sözleşme MK 698/2 uyarınca en fazla 10 yıl
için geçerli olur. Sözleşmede daha uzun kararlaştırılmışsa bile 10 yıl için
geçerli sayılacaktır. Eğer taşınmaz söz konusuysa bu sözleşmenin resmi şekilde
yapılması gerekir.
+
İzale-i şuyu davası uygun olmayan zamanda da açılamaz. Örneğin hasat zamanı
veya bir alacak söz konusuysa vade zamanı paylaşma isteminde bulunulamaz.
+
Ayrıca paylı mal sürekli bir amaca özgülenmiş olabilir. Bu durumda da paylaşma
isteminde bulunulamaz.
+
Bu engeller dışında her paydaş herhangi bir zamanda hiçbir gerekçe göstermeden
dahi paylaşma isteminde bulunabilir.
+
Dava açıldığı takdirde hakimin önceliği malın aynen bölüştürülmesi olacaktır.
Eşya değer kaybetmeksizin ayrı varlık meydana getirebilecek şekilde parçalara
bölünebiliyorsa her bir paydaşa payı oranında kısım tahsis edilir. Ancak her
olayda %100 eşitlik sağlanamayabilir. Bu durumda denkleştirme yapılır. Örneğin
birine verilen kısım payını tam karşılamıyor ve değeri oranında yirmibin TL'lik
eksiklik varsa diğer paydaşlar ona bu parayı vermek zorundadır.
+
Eğer malı kısımlara bölmek mümkün değilse eşya satılır ve satım sonucu elde
edilen bedel paydaşlara payları oranında verilir. Kural açık artırmayla satışın
yapılmasıdır. İstisna olarak paydaşların hepsinin rızası varsa sadece paydaşlar
arasında da artırma yoluyla satış yapılabilir.

.Paylı mülkiyet konusunun kiraya verilmesi
****
MK 691/1'de "_adi kiraya veya ürün kirasına ilişkin sözleşmelerin yapılması
veya feshi_" önemli yönetim işlerine örnek olarak verilmiştir. Yine aynı hükme
göre, önemli yönetim işleri için pay ve paydaş çoğunluğuyla karar verilmesi
gerekir. Doktrin ve uygulamada, kiracıya karşı tahliye davası açılması da bir
önemli yönetim işi sayılmakta; pay ve paydaş çoğunluğunun sağlanmış olması
aranmaktadır.

Gerekli çoğunluk kararına dayanmayan kira sözleşmesinin tüm paydaşlar adına
yapılmış olması halinde, kira sözleşmesi hakkında yetkisiz temsil hükümleri
uygulanır. Buna göre, kira sözleşmesinin, sözleşmeye taraf olmayan paydaşlar
açısından bağlayıcı olup olmayacağı, onların sözleşmeye icazet verip
vermediklerine bağlıdır.

Kira sözleşmesine taraf olmayan paydaşların sözleşmeye icazet vermeleri
halinde, sözleşme onlar için de bağlayıcı hale gelir . Kira sözleşmesine taraf
olmayan paydaşlardan bir kısmı sözleşmeye icazet verirse, bu paydaşların pay ve
paydaş çoğunluğunu teşkil edip etmediklerine bakılmalıdır. Eğer icazet veren
paydaşların sayı ve pay oranları, pay ve paydaş çoğunluğu sağlıyorsa, kira
sözleşmesi tüm paydaşlar için bağlayıcı olur. Aksi halde, icazet veren
paydaşlar sözleşmeyle bağlı olurken, icazet vermeyen paydaşlar, kiracının paylı
malı kullanmasına itiraz edebilirler.

İcazet açık bir irade beyanıyla ya da örtülü olarak verilebilir.  Yargıtay,
kira sözleşmesinin tarafı olmayan bir paydaşın, kira bedelinden kendisine düşen
payı almasını11 ya da bunun için kiracı aleyhine icra takibi yapmasını, o
paydaşın sözleşmeye icazeti olarak değerlendirmektedir.

Kira sözleşmesinin tarafı olmayan paydaşların sözleşmeye herhangi bir şekilde
icazet vermemeleri veya icazet verenlerin sayı ve pay oranlarının, pay ve
paydaş çoğunluğunu sağlamaması halinde ise, sözleşme, taraf olmayan ve icazet
de vermeyen paydaşlar açısından bağlayıcı olmaz. Bu durumda bu paydaşlar
kiracıya karşı elatmanın önlenmesi ve istihkak davaları açabilecekleri gibi,
taşınmazlarda, kiracıdan, kötüniyetli olması şartıyla, ecrimisil (haksız işgal
tazminatı) de talep edebilirler. Kiraya veren paydaşa karşı da, diğer
paydaşların paylı maldan yararlanmalarını engelleyerek zarara uğramalarına
sebep olduğu için, intifadan men koşulu aranmaksızın, tazminat davası
açılabilir. Ayrıca kiraya veren paydaş, elde ettiği kira bedelinden diğer
paydaşların payına düşen kısmı da vekâletsiz iş görme hükümleri uyarınca onlara
ödemelidir.

Kira sözleşmesi rızaî bir sözleşme olup, sözleşmenin geçerli olarak kurulmuş
olması için, kira konusu şeyin kiracıya teslimi şart değildir. Bu nedenle
tarafların anlaşmasıyla, kiralayan paydaşlar ile kiracı arasında kira
sözleşmesi kurulmuş olur. Diğer paydaşların kiracının eşyayı kullanmasını
engellemeleri halinde de kira sözleşmesi geçerliliğini korur ve taraflarını
bağlar. Diğer paydaşların, kiracının, paylı mülkiyete konu şeyi sözleşmeden
doğan hakkına uygun olarak kullanmasını engellemeleri neticesinde kiralayan
paydaşın sözleşmeden doğan borcunu yerine getiremeyecek olması, geçerli olarak
kurulmuş sözleşmenin ifası ile ilgili bir durum olup, sözleşmenin
geçerliliğini etkilemez. Kira sözleşmesinden doğan borcunu ifa edemeyen paydaş,
bunun hukuki sonuçlarına katlanır.

Paylı mülkiyet hukukunun en tartışmalı konularından biri, paydaşlardan birinin
üçüncü kişiyle yaptığı kira sözleşmesinin sonuçlarıdır. Daha önce belirtildiği
gibi, böyle bir kira sözleşmesi her halde tarafları açısından bağlayıcıdır.
Burada tartışmalı olan husus, paydaşın kendisinin sahip olduğu kullanma hakkına
dayanarak, paylı mülkiyete konu eşyayı, kira sözleşmesi çerçevesinde üçüncü bir
kişiye kullandırıp kullandıramayacağı, başka bir ifadeyle diğer paydaşların bu
kullanıma itiraz etmeye haklarının bulunup bulunmadığıdır.

Doktrinde bazı yazarlara göre, eğer paylı maldan yararlanma şekli sözleşme ile
belirlenerek, bir paydaşın kullanacağı kısım tayin edilmişse, paydaş kendisine
özgülenen yeri kiraya verebilir; böyle bir belirlemeye dayalı olarak paydaşın
kendisine ayrılan yeri kiraya vermesi bir olağan yönetim işi olarak
değerlendirilebilir.

Buna karşılık diğer bazı yazarlara göre, paydaşlardan her biri malın tamamı
üzerinde öteki paydaşların aynı nitelikteki haklarıyla birlikte mevcut olan
kullanma hakkını, üçüncü bir kişiye kira sözleşmesiyle devredebilir; hatta
bunun için kullanma hakkını devreden paydaşa, paylı malın belli bir kısmının
özgülenmiş olmasına dahi gerek yoktur. Bu görüşe göre kullanma hakkını devralan
kimse, bu hakkı kendisine devreden paydaşın sahip olduğu oranda paylı mülkiyete
konu şeyi kullanma ve ondan yararlanma olanağına sahip olur. Ayrıca pay
üzerinde intifa hakkı kurulabileceği kabul edildiğine göre, kullanma hakkının
devrini hedefleyen bir sözleşmenin yapılabilmesini reddetmek de bu görüşü
savunan yazarlarca doğru görülmemektedir.

Öte yandan, burada söz konusu edilen tartışmayla ilgili bir sonuca varmadan
önce, bir hususun altını çizmek gerekir: Her paydaş, payından kaynaklanan
yararlanma hakkının bir sonucu olarak, kullanma hakkını üçüncü kişiye devretme
yetkisine sahiptir.  Bir paydaşın yararlanma hakkı, diğer paydaşların haklarını
ihlâl etmedikçe, ancak oybirliğiyle verilmiş bir kararla sınırlandırılabilir
veya ortadan kaldırılabilir.  Dolayısıyla, eğer paydaşlar herhangi bir sebeple,
paylı mülkiyete konu eşyanın yalnızca paydaşlar tarafından kullanılmasını
istiyor, kullanma hakkının üçüncü kişilere devredilmesini istemiyorlarsa, bu
konuda, oybirliğiyle anlaşmış olmaları gerekir. Böyle bir anlaşma olmadıkça,
aşağıda belirtilen şartlar dâhilinde, bir paydaşın kullanma hakkını üçüncü
kişiye devretmesine, diğer paydaşlar itiraz edemezler.

Bu çerçevede önemli olan, kiracının paylı malı kullanmasının, diğer paydaşların
haklarıyla bağdaşıp bağdaşmadığıdır. Kanımızca, bu hususun belirlenmesinde,
kira sözleşmesinin içeriğine göre bir ayrıma gidilmeli, paylı malın belirli bir
kısmının kullandırılması veya paylı malın belirli bir zaman diliminde
kullandırılması taahhüdünün bulunup bulunmadığına göre bir sonuca varılmalıdır:

Paylı malın belirli bir kısmının kullandırılması veya belirli bir zaman
diliminde kullandırılması taahhüdü söz konusu olmaksızın paydaşın kullanma
hakkını bir üçüncü kişiye devretmesi, yararlanma hakkının sınırları içinde
kabul edilmeli ve kiracı kiralayan paydaşın tâbi olduğu kurallar çerçevesinde
paylı malı kullanabilmelidir. Bunun için paylı malın kullanımının belli bir yer
veya zaman olarak kiralayan paydaşa tahsis edilmiş olmasına gerek yoktur. Çünkü
paydaşlar arasında böyle bir anlaşmanın bulunmadığı hallerde de kiracı, tıpkı
kullanma hakkını kendisine bırakan paydaş gibi, diğerlerinin haklarıyla
bağdaştığı ölçüde paylı malı kullanabilir, diğer paydaşlar buna itiraz
edemezler. Buna karşılık, paydaşlarca kararlaştırılmış bir kullanma düzeni
varsa, örneğin paylı malın kullanımı yer veya zaman bakımından bölünmüşse,
kiracı bu düzene uyduğu sü- rece, diğer paydaşların, kiracının eşyanın
kiralayan paydaşa ayrılan kısmını veya öngörülen zamanda tamamını kullanmasını
engellemekte haklı olmayacaklarını kabul etmek gerekir.

Kira sözleşmesinin konusunu paylı malın belirli bir kısmının kullandırılması ya
da belirli bir zaman diliminde tümünün kullandırılmasının teşkil ettiği
hallerde ise, paydaşlar arasında kullanmaya ilişkin, tüm paydaşların rızasına
dayanan bir anlaşmanın olup olmadığı önem kazanır. Çünkü eğer, kiracıya
kullandırılması hedeflenen kısım veya dönem, paydaşlar arasındaki anlaşma
uyarınca, kiralayan paydaşın kullanımına tahsis edilmişse, diğer paydaşlar
kiracının eşyanın o kısmını veya öngörülen dönemde tamamını kullanmasına itiraz
edemezler. Paydaşlar arasında kullanmaya ilişkin bir anlaşmanın olmaması
halinde ise, bu yönde pay ve paydaş çoğunluğuyla verilmiş bir karar
bulunmadıkça, diğer paydaşlar kiracının kullanımını engelleyebilirler.

Öte yandan, kendisine tahsis edilen kısmı veya öngörülen zaman diliminde
eşyanın tamamını kiralayan paydaş, kiracısına karşı fesih ve tahliye yollarına
da tek başına başvurabilmelidir. Çünkü bu durumda da kiracı karşısında
“kiralayan” sıfatı, kendisine özgülenen kısmı kiraya veren paydaşa aittir.
Hatta Yargıtay, taşınmazın tümüne ilişkin olup, gerekli çoğunluğa dayanmayan
bir kira sözleşmesine göre “kiralayan” durumunda olan paydaşın dahi kiracıya
karşı tek başına tahliye davası açabileceğini kabul etmiştir.
****

[qanda]
Paydaş tek başına inşaat yapabilir mi? Arsayı park haline çevirebilir mi?::
    MK 692/1, "_paylı malın özgülendiği amacın değiştirilmesi, korumanın veya
    olağan şekilde kullanmanın gerekli kıldığı ölçüyü aşan yapı işlerine
    girişilmesi_" işlerini olağanüstü yönetim işi kabul etmiş ve bunlar için
    bütün paydaşların kabulünü aramıştır. Ancak paydaşlar yine oybirliğiye
    yapacakları bir anlaşma ile bunun aksini düzenleyebilirler. 
Paydaş tek balına müdahalenin men'i davası açabilir mi? Açabilirse dava masraflarını diğer paydaşlardan alabilir mi?::
    MK 693/3'te "_paydaşlardan her biri, bölünmeyen ortak menfaatlerin
    korunmasını diğer paydaşları temsilen sağlayabilir_" denilerek her paydaşa
    eşyanın korunması adına müdahalenin men'i davası açabilme yetkisi
    düzenlenmiştir. Bu yetki paydaş için ayrı bir yetki değildir. Her paydaşın
    kendi hakkını korumak için başvuracağı önlemlerden niteliği gereği
    bölünemeyip, malın bütününe etkili olanlardan, diğer paydaşların
    yararlanmasını ifade eder. Yoksa paydaşa diğer paydaşları temsil yetkisi
    verilmiş değildir. Açılacak davanın kazanılması halinde karardan bütün
    paydaşlar yararlanır; dava kaybedilirse karar diğer paydaşları bağlamaz,
    zira davacı paydaş kendilerini temsil etmiş değildir. Açılacak davanın
    kazanılması halinde MK 694'ün "_paylı mülkiyetten doğan veya paylı malı
    ilgilendiren yönetim giderleri, vergiler ve diğer yükümlülükler; aksine bir
    hüküm bulunmadıkça paydaşlar tarafından payları oranında karşılanır_" hükmü
    uyarınca diğer paydaşlar dava giderlerine payları oranında katılmak
    zorundadır. Bütün dava giderlerini kendisi karşılayan davacı paydaş diğer
    paydaşlara payları oranında rücu edebilir (MK 694/2).

=== TAŞINMAZ MÜLKİYETİ

* *Taşınmaz mülkiyetinin konusu* MK 704'te sınırlı olarak sayılmıştır.
+
[caption=""]
.Taşınmaz mülkiyetinin konusu
====
*MK 704*: Taşınmaz mülkiyetinin konusu şunlardır:

. Arazi,
. Tapu kütüğünde ayrı sayfaya kaydedilen bağımsız ve sürekli haklar,
. Kat mülkiyeti kütüğüne kayıtlı bağımsız bölümler.
====

* *Taşınmaz mülkiyetinin kazanılması* kural olarak tescil ile olur. 
+
====
*MK 705/1*: Taşınmaz mülkiyetinin kazanılması, tescille olur.
====
+
Kural tescille kazanım olmakla birlikte kanunda öngörülmüş hallerde tescilsiz
kazanım da mümkündür.
+
====
*MK 705/2*: Miras, mahkeme kararı, cebrî icra, işgal, kamulaştırma hâlleri ile
kanunda öngörülen diğer hâllerde, mülkiyet tescilden önce kazanılır. Ancak, bu
hâllerde malikin tasarruf işlemleri yapabilmesi, mülkiyetin tapu kütüğüne
tescil edilmiş olmasına bağlıdır.
====

* Taşınmaz mülkiyetinin devrini amaçlayan sözleşmeler devri taahhüdü içeren
sözleşmelerdir (satış sözleşmesi, bağışlama sözleşmesi, trampa). Bu
sözleşmelerin geçerliliği *resmi şekilde* yapılmış olmasına bağlıdır.
+
====
*MK 706*: (1) Taşınmaz mülkiyetinin devrini amaçlayan sözleşmelerin geçerli
olması, resmî şekilde düzenlenmiş bulunmalarına bağlıdır.

(2) Ölüme bağlı tasarruflar ve mal rejimi sözleşmeleri, kendilerine özgü
şekillere tâbidir.
====
+
Aynı doğrultuda bir hüküm de TBK 237'de düzenlenmiştir.
+
====
*TBK 237*: (1) Taşınmaz satışının geçerli olabilmesi için, sözleşmenin resmî
şekilde düzenlenmesi şarttır.

(2) Taşınmaz satışı vaadi, geri alım ve alım sözleşmeleri, resmî şekilde
düzenlenmedikçe geçerli olmaz.

(3) Önalım sözleşmesinin geçerliliği, yazılı şekilde yapılmış olmasına
bağlıdır.
====
+
Sözleşmeye resmiyeti verecek olan makam taşınmaz satış sözleşmeleri için tapu
memurudur.
+
Arsa payı karşılığı inşaat sözleşmelerinde bir tarafın borcu eser meydana
getirmek iken diğer tarafın borcu satış veya satış vaadi sözleşmesidir.
Yüklenici ile malik arasında yapılan sözleşmenin konusu tamamlanacak olan
binadan bazı bölümlerinin satışı veya satış vaadidir. Bu sözleşmeye resmiyeti
verecek kurum da Tapu Kanunu 26 uyarınca tapu memurudur.
+
====
*Tapu Kanunu 26/1*: Mülkiyete, mülkiyetin gayrı ayni haklara ve müşterek bir
arzın hissedarları veya birbirine muttasıl gayrimenkullerin sahipleri arasında
bunlardan birinin veya bir kaçının o gayrimenkul üzerinde mevcut veya inşa
edilecek binanın, muayyen bir katından veya dairesinden yahut müstakillen
istimale elverişli bir bölümünden munhasıran istifadesini temin gayesiyle
Medeni Kanunun 753 üncü maddesi hükümlerine göre irtifak hakkı tesisine veya
tesisi vadine mütedair resmi senetler tapu sicil müdürü veya tapu sicil
görevlileri tarafından tanzim edilir.
====
+
Arsa payı karşılığı inşaat sözleşmesi kendisi kanunda düzenlenmemiş ama şerhi
düzenlenmiş bir sözleşmedir. Tapu Kanunu 26/7 uyarınca taraflardan birinin
istemiyle taşınmaz siciline şerh edilecektir.
+
====
*Tapu Kanunu 26/7*: Noterlik Kanununun 44 üncü maddesinin (B) bendi mucibince
noterler tarafından tanzim edilen gayrimenkul satış vadi sözleşmeleri ile arsa
payı karşılığı inşaat sözleşmeleri de taraflardan biri isterse gayrimenkul
siciline şerh verilir.
====
+
CAUTION: Noterlik Kanununun 44. maddesi artık madde 89'dur.
+
Miras paylaşma sözleşmesinin geçerlilik şekli MK 676'da düzenlenmiştir.
+
[caption=""]
.Paylaşma sözleşmesi
====
*MK 706*: (1) Mirasçılar arasında payların oluşturulması ve fiilen alınması
veya aralarında yapacakları paylaşma sözleşmesi mirasçıları bağlar.

(2) Paylaşma sözleşmesiyle mirasçılar, tereke mallarının tamamı veya bir kısmı
üzerindeki elbirliği mülkiyetinin miras payları oranında paylı mülkiyete
dönüştürülmesini de kabul edebilirler.

(3) Paylaşma sözleşmesinin geçerliliği yazılı şekilde yapılmasına bağlıdır.
====
+
Ölünceye kadar bakma sözleşmesinin şekli ise TBK 612'de belirlenmiştir.
+
[caption=""]
====
*TBK 612*: (1) Ölünceye kadar bakma sözleşmesi, mirasçı atanmasını içermese
bile, miras sözleşmesi şeklinde yapılmadıkça geçerli olmaz.

(2) Sözleşme, Devletçe tanınmış bir bakım kurumu tarafından yetkili makamların
belirlediği koşullara uyularak yapılmışsa, geçerliliği için yazılı şekil
yeterlidir.  
====
+
Miras sözleşmesinin şekli ise MK 545'in atfıyla MK 532'de düzenlenmiştir.
+
[caption=""]
====
*MK 545*: (1) Miras sözleşmesinin geçerli olması için resmî vasiyetname
şeklinde düzenlenmesi gerekir.

(2) Sözleşmenin tarafları, arzularını resmî memura aynı zamanda bildirirler ve
düzenlenen sözleşmeyi memurun ve iki tanığın önünde imzalarlar.
====
+
[caption=""]
====
*MK 532*: (1) Resmî vasiyetname, iki tanığın katılmasıyla resmî memur
tarafından düzenlenir.

(2) Resmî memur, sulh hâkimi, noter veya kanunla kendisine bu yetki verilmiş
diğer bir görevli olabilir.
====
+
TIP: *Şekle aykırılığın hukuki sonuçları* hem İsviçre Federal Mahkemesi ve
doktrini hem de Türk doktrini ve Yargıtay tarafından kabul edilen görüşe göre
*kesin hükümsüzlüktür*. Doktrinde daha ağır bir şekilde yokluk diyenler ile
birlikte bazı yazarlarca kendine özgü bir hükümsüzlük olarak kabul edilir. Bu
yazarlara göre şekil şartı tarafları korumak için getirildiğine göre sadece
taraflar tarafından ileri sürülmesi gerekir ve hakim tarafından re'sen dikkate
alınamaz.
+
_Şekle aykırı sözleşmeye dayanarak tescil yapılmış ise_: Şekle aykırılığa
dayanmak dürüstlük kuralına aykırılık teşkil edebilir. Bu durumda sözleşme
şekle uygunmuş gibi geçerli olur. Yargıtay taraflardan biri veya ikisi edimini
ifa etmiş ve karşı taraf da bunu kabul etmişse artık şekle aykırılığı ileri
sürmek hakkın kötüye kullanımıdır demektedir.
+
_Tescil yapılmamışsa_: Yargıtay 1940 tarihli içtihadı birleştirme kararına göre
şekil noksanı sebebiyle geçersiz olan haricen satış sözleşmesine dayanarak
taşınmazın zilyetliğini kazanmış ve semeni ödemiş olan alıcı, taşınmazı
sözleşmenin geçersizliği nedeniyle geri vermeyece mecbursa da satıcı da satış
bedelini alıcıya geri vermekle mecburdur. Bunların iade borcu bakımından
ödemezlik def'i uygulanacaktır. Satıcının semeni iade etmemesi üzerine
ödemezlik def'ini ileri süren alıcı bu süre içerisinde malı kullanmaya devam
eder, semerelerinden yararlanır ve bunun karşılığında ecrimisil ödemekle
yükümlü değildir.  
+
Yargıtay'ın 1944 tarihli içtihadı birleştirme kararına göre ise şekil
noksanlığı sebebiyle geçersiz bir sözleşme uyarınca zilyet kılınmış alıcı,
taşınmazı iade etmek zorunda olsa da bu taşınmaz üzerine bir bina inşa eder
veya ağaç dikerse bunlar malikin zımni rızasıyla yapılmış sayılır ve haksız
inşaata ilişkin hükümler uygulanabilir. 
+
[caption=""]
.Arazinin mülkiyetinin malzeme sahibine verilmesi
====
*MK 724*: Yapının değeri açıkça arazinin değerinden fazlaysa, iyiniyetli taraf
uygun bir bedel karşılığında yapının ve arazinin tamamının veya yeterli bir
kısmının mülkiyetinin malzeme sahibine verilmesini isteyebilir.
====
+
Taşınmaz satışı için yetkili kılınacak temsilciye verilecek vekaletnamenin de
resmi şekle tabi tutulması uygun olacaktır. Ancak doktrinde bazı yazarlar bu
tip vekaletnamenin kanunda açıkça bir şekle tani kılınmamasından hareketle TBK
12 gereği şekil serbestisinin uygulanacağını savunmaktadır. Uygulamada ise tapu
sicilinde işlem yapabilmek için noterde düzenlenmiş vekaletname aranır.
Verilecek vekaletname ile temsilci taşınmaz devri için özel olarak yetkili
kılınmalıdır. Yani vekaletnamenin hangi taşınmaza ve hangi işleme ilişkin
verildiği özel olarak belirtilmelidir.

* *Muvazaa*; iki tarafın anlaşarak bir sözleşme yapmaları halinde, bu
sözleşmenin ya hiç hüküm doğurmamasını istemeleri ya da göründüğünden farklı
bir şekilde hüküm doğurmasını istemeleri anlamına gelir. Taraflar sözleşmenin
hiç hüküm doğurmamasını istiyorlarsa *adi muvazaa*, sözleşmenin göründüğünden
farklı şekilde hüküm doğurmasını istiyorlarsa *nitelikli muvazaa* söz
konusudur.
+
Muvazaaya bağlanan hukuki sonuçlar tartışmalıdır ancak Yargıtay ve İsviçre
Federal Mahkemesi tarafından muvazaaya bağlanan yaptırımın kesin hükümsüzlük
olduğu kabul edilmiştir.
+
Muvazaanın taraflar arasında yazılı delille ispatlanması gerekir. Fakat üçüncü
kişiler tarafından her türlü delille ispat olunabilir. 
+
Taşınmaz mülkiyetinin naklinde muvazaanın önemi; eğer ki basit muvazaa varsa
yani taraflar işlem yapıyorlar ama onun hiçbir işlem doğurmasını istemiyorlarsa
bunun yaptırımı kesin hükümsüzlüktür. 
+
Görünürde satım sözleşmesi yapılmış ama arkasına bağışlama sözleşmesi
saklanmışsa; satım sözleşmesi, tarafların iradelerinde muvazaa sebebiyle
sakatlık olması nedeniyle geçersizdir. Bağışlama sözleşmesi ise şekil şartı
gerçekleşmiş ise geçerli kabul edilecektir. 
+
Bağışlama sözleşmesinin şekle aykırılığı sebebiyle geçersizliğini ileri sürmek
dürüstlük kuralına aykırılık teşkil ediyorsa bağışlama sözleşmesinin
geçersizliğini ileri sürmek mümkün değildir.
+
NOTE: Kısmi muvazaa denilen bedelde muvazaa hallerinde bu şekle aykırılığı
ileri sürmek dürüstlük kuralına aykırılık teşkil edebilir. Örneğin paylı
mülkiyete ilişkin payın satımında taraflar satış bedeli gerçekte 5 TL iken
sözleşmede 15 TL gösterirler. Böylece yasal önalım hakkını kullanmak isteyen
paydaşlar 15 TL'ye satış yapıldığını düşünerek haklarını buna göre kullanmak
durumunda kalacaklardır. Böyle durumlarda gerçek bedel üzerinden satışın
yapıldığı kabul edilir. Üçüncü kişi paydaş da gerçek bedel üzerinden hakkını
kullanabilecektir. 

* A, B'den kredi alıyor. Bu kredi karşılığında da B'ye bir teminat göstermesi
gerekiyor. Bu durumda A, taşınmazı üzerinde ipotek tesis edebilir ya da ipotek
tesis etmek yerine taşınmazın mülkiyetini B'ye devreder. Bu teminata amaçlı bir
devirdir. Taraflar bu devir anlaşmasının yanında *inanç anlaşması* denen bir
anlaşma yaparlar. Bu inanç anlaşması çerçevesinde A, B'ye olan borcunu
ödediğinde B, A'ya taşınmazını tekrar geri devretme borcu altına girer. 
+
İster saf ister teminat amaçlı inançlı işlem olsun her iki durumda da mülkiyet
B'ye geçmiş olur ve B'nin gerçek bir malikten hiçbir farkı yoktur. Sadece A
kendi borcunu ödeyince B bunu iade etmekle yükümlüdür.
+
WARNING: A bir ayni hakka sahip değildir, sadece alacak hakkı vardır.
Dolayısıyla bu yükümlülük sadece taraflar arasında sonuç doğur.
+
Hukukumuzda taşınmaz devrini sağlayacak anlaşmaların resmi yazılı şekilde
yapılması gerekir. Ancak tapuda yapılabilecek sözleşme türleri sınırlıdır.
İnanç anlaşması da hukukumuzda resmen tanınmadığı için taraflar bunu satış
olarak gösterip bir inanç anlaşması yaparlar. Yargıtay inanç anlaşmasının
yazılı olmasını aramaktadır. Bu bir ispat şartıdır.

* A, B'den bir taşınmaz almak istiyor ama kendisinin aldığının bilinmesini
istemiyor. Bu nedenle taşınmazı vekili V'ye aldırıyor. Dolayısıyla alıcı vekil
V gibi gözüküyor ancak V, taşınmazı A'ya devretmek üzere alıyor. Bu devir
inançlı bir işlem ile yapılmış olabilir. Yani V alır ve bir süre sonra A'ya
devreder. Bu işlem dolaylı temsil denilen temsil ilişkisi çerçevesinde V
taşınmazı alırken kendi adına fakat A hesabına hareket ediyor olabilir. Bu tip
işlemlere *namı müstear* denilir ve kural olarak geçerli olduğu kabul edilir. 
+
Yargıtay, 1953 tarihli içtihatı birleştirme kararında V ile A arasında
taşınmazın V'den A'ya temlikini sağlamak için yapılmış vekaletnamenin resmi
şekilde yapılmasını aramıştır. 
+
CAUTION: Resmi şekil aranan vekaletname tapuda işlem yapmak üzere tapu memuruna
ibraz edilen vekaletname değil V ile A arasındaki vekalet sözleşmesi gereğince
V'nin B'den kendi adına almış olduğu taşınmazı A'ya devretme borcunun
doğabilmesi bakımından V ile A arasında yapılan vekaletnamedir.
+
Bu İBK'ya göre vekilin iade borcu TBK 508'e dayanır.
+
[caption=""]
.Hesap verme
====
*TBK 508*: (1) Vekil, vekâlet verenin istemi üzerine yürüttüğü işin hesabını
vermek ve vekâletle ilişkili olarak aldıklarını vekâlet verene vermekle
yükümlüdür.

(2) Vekil, vekâlet verene tesliminde geciktiği paranın faizini de ödemekle
yükümlüdür.
====
+
Namı müstearla ilgili 1947 tarihli İBK'ya göre ise eğer vekil A adına bir
taşınmaz satın alıp kendi adına tescil yaptırmışsa mülkiyetin doğrudan A'ya ait
olacağı söylenmiştir. _Kürsüye göre_ bu karar yanlıştır.

* *Taşınmaz satış vaadi* ön sözleşme olarak kabul edilir.
+
[caption=""]
.Önsözleşme
====
*TBK 29*: (1) Bir sözleşmenin ileride kurulmasına ilişkin sözleşmeler
geçerlidir.

(2) Kanunlarda öngörülen istisnalar dışında, önsözleşmenin geçerliliği, ileride
kurulacak sözleşmenin şekline bağlıdır.
====
+
TBK 29 uyarınca taşınmaz satış vaadi sözleşmesi resmi şekilde yapılacaktır. Bu
resmi şekil noterler tarafından da tapu memuru tarafından da sağlanabilir.
+
*Arsa payı karşılığı inşaat sözleşmesi* yine noterde düzenlenebilir. Ancak arsa
payı karşılığı inşaat sözleşmelerinin nasıl düzenleneceğine ilişkin ayrı bir
hüküm olmadığı için noterde onlar da taşınmaz satış vaadi şeklinde düzenlenir. 
+
NOTE: Özellikle arsa payı karşılığı inşaat sözleşmelerinin arsa payının devri
borcunu doğuran kısmının resmi yazılı şekilde yapılmış olması gerekir. Yoksa
yüklenicinin inşaat yapma borcunun resmi şekilde düzenlenmiş olmasına gerek
yoktur.
+
Taraflar satış sözleşmesini noterde düzenlemişlerse normalde bu sözleşme şekle
aykırılıktan geçersiz olması gerekir. Ancak bu sözleşmenin tarafların
iradesinin yorumu ve tahvil yoluyla taşınmaz satış vaadi olarak geçerli
sayılması mümkündür.
+
Taşınmaz satışı sözleşmesi tapuda devir borcunu doğururken taşınmaz satış vaadi
sözleşmesi sadece satış sözleşmesi borcunu doğurur.
+
NOTE: Doktrindeki yazarların çoğu usul ekonomisi gereğince satış vaadi
sözleşmesinde de satış sözleşmesinde de taraflardan biri satış vaadine ya da
satış sözleşmesine uymazsa diğer tarafın doğrudan MK 716 uyarınca dava
açabileceğini kabul ediyor. Dolayısıyla satış sözleşmesiyle satış vaadi
sözleşmesinin farkı ortadan kalkmış oluyor. 
+
[caption=""]
.Tescili isteme hakkı
====
*MK 716*: Mülkiyetin kazanılmasına esas olacak bir hukukî sebebe dayanarak
malikten mülkiyetin kendi adına tescilini istemek hususunda kişisel hakka sahip
olan kimse, malikin kaçınması hâlinde hâkimden, mülkiyetin hükmen geçirilmesini
isteyebilir.
====
+
Satış vaadi sözleşmelerinin şerh imkanı MK 1009'da düzenlenmiştir.
+
[caption=""]
====
*MK 1009*: (1) Arsa payı karşılığı inşaat, taşınmaz satış vaadi, kira, alım,
önalım, gerialım sözleşmelerinden doğan haklar ile şerhedilebileceği kanunlarda
açıkça öngörülen diğer haklar tapu kütüğüne şerhedilebilir.

(2) Bunlar şerh verilmekle o taşınmaz üzerinde sonradan kazanılan hakların
sahiplerine karşı ileri sürülebilir.
====
+
TIP: Taşınmaz satış vaadinin şerh edilmesi bakımından şerh anlaşması aranmaz.
+
Şerhten itibaren 5 sene içinde satış yapılmaz ise tapu sicil müdürü veya
görevlileri tarafından resen terkin edilecektir (Noterler Kanunu 89). Buna
karşılık Tapu Sicil Tüzüğü 69'da da şerhin ancak malikin terkin talebiyle
terkin edilebileceği düzenlenmişir. Tüzük-kanun çatışmasında kanun doğal olarak
önce gelecektir ancak uygulamada tapu memurları şerhi 5 yılın sonunda re'sen
terkin etmiyorlar.

* Tapuya kayıtlı olmayan bir taşınmaz bakımından da mülkiyet hakkı söz konusu
olabilir. Böyle bir mülkiyetin devri söz konusuysa _kürsüye göre_ en adil çözüm
taşınmaz mülkiyetinin devrinde olduğu gibi geçerlilik için resmi şekil
aranmasıdır. Eğer bu şekle uyulmamışsa o zaman *haricen satış* söz konusu
olacaktır. Haricen satış yapılmışsa tapuda kayıtlı olmadığı için tescil mümkün
değildir.

== TAŞINMAZLARLA İLGİLİ İŞLEMLERDE RASTLANAN ÖZEL DURUMLAR

=== MUVAZAA

Muvazaa bilinçli olarak iç iradeden farklı bir şeyin dış iradeye
yansıtılmasıdır. Muvazaanın olması için öncelikle taraflar arasında *muvazaa
anlaşması* yapılması gerekir. Muvazaa anlaşması tarafların _aslında hiç
yapmadıkları işlemi görünüşte yapmış gibi görünmek_ (*adi muvazaa*) ya da
_gerçekte yapmak istedikleri işlemden farklı bir işlemi yapmış gibi görünmek_
(*nitelikli muvazaa*) hususunda anlaşmaları ile yapılır.

*Kanun tarafların gerçek iradelerine hüküm bağladığı için görünüşteki işlem
geçersiz, gizli işlem geçerlidir*. Ancak taşınmazlarda devir borcu doğuran
sözleşmelerde devir işlemleri resmi şekle bağlıdır ve tapuda yapılır. Bu şekil
şartı sadece tapu memurunun imzasını değil, o sözleşmenin diğer unsurlarını da
içerir. *Nitelikli muvazaa taşınmazlara ilişkin olduğunda gizli işlem de şekil
şartlarını sağlamadığı için geçersiz olacaktır.*

NOTE: Taşınırlarda şekil şartı olmadığı için eğer bir taşınır muvazaalı olarak
bağışlanmış ve satış olarak gösterilmişse bağışlamanın geçerli olduğunu
söylemek gerekir.

=== İNANÇLI İŞLEM

İnançlı işlemin iki türü vardır:

. *Saf inançlı işlem*: Belli bir işin yaptırılması için bir taşınır ya da
taşınmazın idari ya da başka bir amaçla bir kişiye devredilmesi ve o amaç
gerçekleştiğinde geri alınması
. *Karma inançlı işlem*: Bir kişiden borç alındığında bunun teminatı olarak
rehin hukukunun araçları yerine mülkiyetin kendisini teminat olarak kullanmak

İki türün de konusu taşınmaz, taşınır veya hak (senet vs.) olabilir.

İnançlı işlemin ilk safhası **inanç anlaşması**dır. İnanç anlaşması bir
borçlandırıcı işlemdir. İkinci safha ise **taşınmaz devri**dir. Taşınmaz
devrinin hukuki sebebi inanç anlaşmasıdır.

[NOTE]
====
Taşınmazın iş yapıldıktan veya borç ödendikten sonra iade edilmesi lazımdır.
Ancak inanç anlaşması tapuda yapılamamaktadır. Taşınmaz inanç anlaşması
çerçevesinde iade edilmezse ne olur?

Yargıtay, 1947 tarihli bir içtihadı birleştirme kararına dayanarak tapuda satış
olarak görünüyor olsa bile taraflar bu satıştan önce veya aynı gün adi yazılı
şekilde yapılmış bir inanç anlaşmasının varlığını belgeleyebilirlerse işlemin
inançlı işlem olduğunu ve iade borcu doğduğunu kabul etmektedir.
====

[CAUTION]
====
Sözleşmeye "_borç ödenmediği takdirde taşınmaz alacaklıda kalacaktır_" şeklinde
bir hüküm koyulmuşsa bu hüküm geçersizdir (*Lex Commissoria yasağı*). Borç
ödenmediği takdirde verilen teminatın alacaklıda kalmasına dair anlaşmalar Roma
Hukukundan beri yasaktır. *Teminat mutlaka paraya çevrilecektir*. Sözleşmede
böyle bir hükmün bulunması TBK 27/2 uyarınca __kısmi butlan__a yol açar. Ancak
borcun vadesi geldikten sonra taraflar _ifa yerine edim_ anlaşması yapabilirler,
buna bir engel yoktur. 

Başlangıçta yapılan tüm rayiç anlaşmaları da bu yasağın içine girer ve mutlaka
borcun vadesinin geldiği tarihteki rayiç üzerinden hesaplama yapılmalıdır. Aksi
_lex commisoria_ yasağına aykırıdır.
====

İnançlı devir, inanç anlaşması çerçevesinde yapılan bir devirdir. İnanç
anlaşması bir borçlandırıcı işlemdir ve iade borcu doğurur. Bu anlaşma sözleşme
olması itibari ile nisbi etki doğurur. Taşınmazı devralan kişi taşınmazın
malikidir ve taşınmaz üzerinde tüm tasarrufları yapabilir. Taşınmazı bir üçüncü
kişiye satması durumunda bu satışa engel hiçbir durum yoktur. Ancak inanç
anlaşması çerçevesinde taşınmazı devreden kişiye karşı sözleşmeden doğan
sorumlulukları devam etmektedir. Taşınmazın yeni malikinin iyiniyetli olup
olmamasının bir önemi yoktur, zira burada bir yolsuz tescil yoktur. Yeter ki
TBK 49/2 uyarınca kasten zarar vermek için hareket etmiş olmasın.

== TAŞINMAZ SATIŞ VAADİ

Taşınmaz satış vaadi bir **ön sözleşme**dir. Ön sözleşmenin ifası, asıl
sözleşmenin yapılmasıdır. Bu sözleşmeyle hem alıcı hem de satıcı olan vaatte
bulunabileceği gibi taraflardan sadece biri de vaatte bulunabilir. Satış
vaadinin satma ve alma şeklinde tanıdığı hak bir yenilik doğuran haktır. Bu hak
kullanıldığında karşı taraf bir borç altına girecektir.

Taşınmazlarda ayni hak devri borcu doğuran bütün sözleşmeler resmi şekle
tabidir. Resmi şekli sağlayacak makam tapu memuru veya noterdir. 

Taşınmaz satış vaadinden doğan borç, satışı ve tescili yapma borcudur.
Mahkemenin vereceği karar satışın yapılması gerektiğine dair bir hüküm
olmalıdır. Bu karardan sonra satıcı tescil yapmaya yanaşmıyor ise tescil için
ikinci bir dava açılmalıdır. Burada iki dava açılması meşakatli bir yol olduğu
için Yargıtay tek bir dava açılarak hem satışın yapılmasına hem tesciline karar
verilir diyor.

Taşınmaz satış vaadinden doğan hak *şerh edilebilir* bir haktır. Hatta kanun
tek taraflı şerh konulması imkanı tanımıştır. Yani bir şerh anlaşmasına gerek
duymaksızın satış vaadi sözleşmesinin alıc veya satıcı tarafı tek başına
giderek şerhi sağlayabilir. *Şerhin etkisi 5 yıldır*. 

== TAPUSUZ TAŞINMAZLARDA MÜLKİYET DEVRİ

Tapusuz taşınmazlarda mülkiyet devri yapılabilmesi için, taşınmazsa mülkiyet
hakkının varlığı kanıtlanmış olmalıdır. Tapusuz taşınmazların mülkiyeti
Kadastro Kanununa göre 20 yıl boyunca, malik sıfatıyla, çekişmesiz olarak
zilyetliği sürdüren kişiye aittir. Bu tescil dışı bir kazanımdır. 

Tapusuz taşınmazların devri de MK 706 gereği resmi şekle tabidir. Dolayısıyla
devri sağlamak için mutlaka tapuda önce malik adına tescil yapılmalı,
sonrasında da devir işlemi gerçekleştirilmelidir.

Uygulamada tapusuz taşınmazlar *harici satım* senedi denilen senetlerle
devredilmektedir. Burada mülkiyet devri yoktur, zilyetliğin devri söz
konusudur. Tapusuz taşınmazlarda zilyetlik adi yazılı veya resmi bir sözleşme
ile devredilebilir.

== TESCİL DIŞI KAZANIM

====
*MK 705*: (1) Taşınmaz mülkiyetinin kazanılması, tescille olur.

(2) Miras, mahkeme kararı, cebrî icra, işgal, kamulaştırma hâlleri ile kanunda
öngörülen diğer hâllerde, mülkiyet tescilden önce kazanılır. Ancak, bu hâllerde
malikin tasarruf işlemleri yapabilmesi, mülkiyetin tapu kütüğüne tescil edilmiş
olmasına bağlıdır. 
====

MK 705 sicil dışı kazanımı düzenleyen genel hükümdür. MK 705 sınırlayıcı
değildir. MK'da görülen diğer haller de sicil dışı kazanım olarak ortaya
çıkabilir. MK 705'de öngörülen haller:

* *Miras*: Ölümle birlikte _külli halefiyet_ kendiliğinden ortaya çıkmaktadır.
Ölenin tüm hak ve borçları ölüm anında mirasçılarına geçer. Ölümle birlikte
ölenin tüm taşınmazları da sicil dışı olarak mirasçılara geçmektedir.
+
[CAUTION]
====
Bir kişinin mirasçı olarak atanması durumunda ölüm ile birlikte taşınmazlar
sicil dışı kazanılacaktır. Ancak _vasiyet alacaklısı_ olarak atanması durumunda
ölüm ile birlikte taşınmaz kendiliğinden kazanılmaz. Vasiyet alacaklısı kişi
ölenin mirasçılarına alacak davası açarak taşınmazın kendine devrini talep
edecektir. Bu devrin yapılması ile taşınmaz tescil ile kazanılmış olur.
====
* *Mahkeme kararı*: Bir taşınmazda ayni hak devri borcu doğuran bir sözleşme
ifa edilmediği takdirde, mahkemeden mülkiyetin MK 716'ya göre geçirilmesi talep
edilebilir. Bu durumda mahkemenin verdiği karar mülkiyeti geçiren yenilik
doğuran bir karardır. Bu karardan sonra yapılan tescil açıklayıcıdır.
+
[caption=""]
.Tescili isteme hakkı
====
*TMK 716*: (1) Mülkiyetin kazanılmasına esas olacak bir hukukî sebebe dayanarak
malikten mülkiyetin kendi adına tescilini istemek hususunda kişisel hakka sahip
olan kimse, malikin kaçınması hâlinde hâkimden, mülkiyetin hükmen geçirilmesini
isteyebilir.

(2) Bir taşınmazın mülkiyetini işgal, miras, kamulaştırma, cebrî icra veya
mahkeme kararına dayanarak kazanan kişi tescili doğrudan doğruya yaptırabilir.

(3) Bir taşınmazın mülkiyetinde eşler arasındaki mal rejimi dolayısıyla meydana
gelen değişiklikler, eşlerden birinin istemiyle tapu kütüğüne doğrudan tescil
olunur.
====
* *Cebri icra*: Haciz, rehnin paraya çevrilmesi veya iflas yoluyla takipte
birinin taşınmazı üzerinde haciz işlemi uygulatıp satış yapıldığında ihale
bittiği anda ihaleyi kazanan kişi sicil dışı mülkiyet sahibi olur.
* *İşgal*: İşgal bir yere el atma, orada bir hakimiyet kurmadır. İşgal yolu ile
mülkiyet kazanımı tapulu olup mülkiyet hakkı terkin edilmiş bir taşınmaz
olmalıdır.
+
NOTE: Mülkiyet hakkının terkin edilmiş olması sınırlı ayni hakları etkilemez.
İşgal yoluyla mülkiyeti kazanan kişi sınırlı ayni hakları tanımak zorundadır.
* *Kamulaştırma*

== TAŞINMAZLARDA ZAMANAŞIMI İLE MÜLKİYET KAZANIMI

=== OLAĞAN ZAMANAŞIMI İLE KAZANIM

[caption=""]
.Olağan zamanaşımı
====
*TMK 712*: Geçerli bir hukukî sebep olmaksızın tapu kütüğüne malik olarak
yazılan kişi, taşınmaz üzerindeki zilyetliğini davasız ve aralıksız olarak on
yıl süreyle ve iyiniyetle sürdürürse, onun bu yolla kazanmış olduğu mülkiyet
hakkına itiraz edilemez.
====

Şartları: 

. *Tapulu* bir taşınmaz olacak
. Tapudaki kayıt *yolsuz* olacak
. Zamanaşımı ile kazandığını iddia eden tapuda *malik olarak* görünecek
. Taşınmazda *10 yıl* süre ile *malik sıfatıyla* ve *aralıksız* zilyet olacak
+
TIP: Eğer kişi sürenin başında ve sonunda zilyetse karine olarak o süre boyunca
da zilyet kabul edilir. Küçük ara vermeler aralıksız olma şartını bozmaz.
. Bu 10 yıl *davasız* geçecek
+
NOTE: Zilyetliğin davasız olma şartı kendisine karşı dava açılmamış olmasıdır.
Bu dava kural olarak istihkak davası niteliğinde tapu kaydının düzeltilmesi
davasıdır. İstihkak davası niteliğinde olmayan bir dava, davasız olma şartını
bozmaz.
. Kişi *iyiniyetli* olacak
+
TIP: İstihkak davası dışında bir dava davasızlık şartını bozmazsa da iyiniyet
durumunu bozabilir. İyiniyet yolsuz kaydın konulmasından 10 yılın dolmasına
kadar bütün süreçte bulunması gereken bir şarttır.

Bu şartların varlığı halinde 10 yılın sonunda kanun gereği yolsuz kayıt
düzelerek hukuka uygun hale gelir. Artık malik aleyhine tapu kaydının
düzeltilmesi davası açılsa bile bu davanın reddedilmesi gerekir. Kişinin
tescilin yolsuz olduğu andan itibaren malik olarak kabul edilmesi gerektiği
kabul edilir.

=== OLAĞANÜSTÜ ZAMANAŞIMI İLE KAZANIM

[caption=""]
.Olağanüstü zamanaşımı
====
*TMK 713*: (1) Tapu kütüğünde kayıtlı olmayan bir taşınmazı davasız ve
aralıksız olarak yirmi yıl süreyle ve malik sıfatıyla zilyetliğinde bulunduran
kişi, o taşınmazın tamamı, bir parçası veya bir payı üzerindeki mülkiyet
hakkının tapu kütüğüne tesciline karar verilmesini isteyebilir.

(2) Aynı koşullar altında, maliki tapu kütüğünden anlaşılamayan veya yirmi yıl
önce (…)(1) hakkında gaiplik kararı verilmiş bir kimse adına kayıtlı bulunan
taşınmazın tamamının veya bölünmesinde sakınca olmayan bir parçasının zilyedi
de, o taşınmazın tamamı, bir parçası veya bir payı üzerindeki mülkiyet hakkının
tapu kütüğüne tesciline karar verilmesini isteyebilir.

(3) Tescil davası, Hazineye ve ilgili kamu tüzel kişilerine veya varsa tapuda
malik gözüken kişinin mirasçılarına karşı açılır.

(4) Davanın konusu, mahkemece gazeteyle bir defa ve ayrıca taşınmazın bulunduğu
yerde uygun araç ve aralıklarla en az üç defa ilân olunur.

(5) Son ilândan başlayarak üç ay içinde yukarıdaki koşulların gerçekleşmediğini
ileri sürerek itiraz eden bulunmaz ya da itiraz yerinde görülmez ve davacının
iddiası ispatlanmış olursa, hâkim tescile karar verir. Mülkiyet, birinci
fıkrada öngörülen koşulların gerçekleştiği anda kazanılmış olur.

(6) Davalılar ve itiraz edenler, aynı davada kendi adlarına tescile karar
verilmesini isteyebilirler.

(7) Kararda, tescili istenilen taşınmazın niteliği, yeri, sınırları ve
yüzölçümü belirtilir ve karara, uzmanlarca düzenlenen teknik bilgileri içeren
krokisi de eklenir.

(8) Özel kanun hükümleri saklıdır.
====

<<<

==== TAPUSUZ TAŞINMAZLARDA OLAĞANÜSTÜ ZAMANAŞIMI İLE KAZANIM

[caption=""]
.Tapuda kayıtlı olmayan taşınmaz malların tespiti
====
*Kadastro Kanunu 14*: (1) Tapuda kayıtlı olmayan ve aynı çalışma alanı içinde
bulunan ve toplam yüzölçümü sulu toprakta 40, kuru toprakta 100 dönüme kadar
olan (40 ve 100 dönüm dahil) bir veya birden fazla taşınmaz mal, çekişmesiz ve
aralıksız en az yirmi yıldan beri malik sıfatıyla zilyetliğini belgelerle veya
bilirkişi veyahut tanık beyanlarıyla ispat eden zilyedi adına tespit edilir.

(2) Sulu veya kuru arazi ayrımı, Toprak Koruma ve Arazi Kullanımı Kanunu
hükümlerine göre yapılır.

(3) 4342 sayılı Mera Kanununun 7 nci maddesinin üçüncü fıkrası gereği 3402
sayılı Kanun hükümlerine göre yapılacak işlemlerde Kadastro Komisyonlarına konu
uzmanı Ziraat Mühendisi dâhil edilir.

(4) Taşınmaz malın, yukarıdaki fıkranın kapsamı dışında kalan kısmının zilyedi
adına tespit edilebilmesi için, birinci fıkra gereğince delillendirilen
zilyetliğin ayrıca aşağıdaki belgelerden birine dayandırılması lazımdır.

.. 31/12/1981 tarihine veya daha önceki tarihlere ait vergi kayıtları,
.. Tasdikli irade suretleri ile fermanlar,
.. Muteber mütevelli, sipahi, mültezim temessük veya senetleri,
.. Kayıtları bulunmayan tapu veya mülga hazinei hassa senetleri veya muvakkat
tasarruf ilmuhaberleri,
.. Tasdiksiz tapu yoklama kayıtları,
.. Mülkname, muhasebatı atika kalemi kayıtları,
.. Mubayaa, istihkam ve ihbar hüccetleri,
.. Evkaf idarelerinden tapuya devredilmemiş tasarruf kayıtları. 
====

Tapusuz taşınmazlar için MK 713 ve Kadastro Kanunu 14 uygulanır. Hatta MK
713'ün devre dışı kaldığı söylenebilir. Tapusuz taşınmazlar bakımından şartları
belirleyen Kadastro Kanunudur ve Kadastro Kanunu yürürlükten kalkana kadar
böyle devam edecektir. Bunun kadastro yapılmasıyla ilgisi yoktur. Kadastro
yapılmayan yerlerde de Kadastro Kanunu 33 gereği Kadastro Kanunu 14 uygulanır.

Sulu toprakta 40, kuru toprakta 100 dönüme kadar olan yerler sınırdır. Bir kişi
zamanaşımı ile ancak bu kadar kazanabilir. MK 713'te böyle bir sınır yoktur.

20 yıl bir zamanaşımı süresi olduğu için hesaplanması TBK'daki zamanaşımı
sürelerinin hesaplanmasına ilişkindir. 

Zilyetlik devir yoluyla geçmiş ise ve geçerli bir hukuki sebep varsa zilyetliği
devralan kendisine devredenin zilyetlik süresinden faydalanabilir.

Davasız olma şartı burada da geçerlidir. Ancak dava dışında zilyetliğin
zamanaşımı ile kazandırmasını engellemez, zira olağanüstü zamanaşımı ile
kazanımda iyiniyet şartı yoktur. Kişi taşınmazın başkasına ait olduğunu bilse
dahi, tapusuz taşınmaza 20 yıl boyunca davasız zilyet olmuşsa mülkiyeti
kazanır.

[NOTE]
====
Taşınmazda 15 yıldır zilyet olan kişi olağanüstü zamanaşımı ile mülkiyeti
kazanmış olduğu iddiası ile mahkemeye başvurur ve taşınmazın kendisi adına
tescilini isterse dava reddedilecektir. Zira olağanüstü zamanaşımı ile kazanım
için gerekli süre 20 yıldır. Bu durumda aynı kişi 5 yıl sonra tekrar dava
açabilir mi?

Bu problem 2007 tarihli bir içtihadı birleştirme kararı ile çözülmüştür.
Yargıtay, davanın süre şartı dolmadığı için reddi halinde yeni bir 20 yıllık
süreye ihtiyaç duyulacağını, sürenin baştan başlayacağını kabul etmiştir.
====

Kadastro çalışmasında kişi hakkını sulu arazide 40, kuru arazide 100 dönüme
kadar bilirkişi ve tanık beyanıyla ispat ettiği takdirde önce tutanağa
geçirilir, sonrasında da itiraz edilmezse tutanaklar tapuya dönüştürülür. 

Kadastro teknisyeni şartların varlığına ikna olursa tutanağa yazar. Şartların
gerçekleşmemişse dava açılır ve mahkeme kararı ile kesin çözüme bağlanır.

IMPORTANT: Bir kadastro bölgesinde, kadastro kesinleştikten sonra kadastro
öncesi bir hukuki sebebe dayanarak dava açılması için 10 yıllık bir hak
düşürücü süre tanınmıştır.

Kadastro çalışması dışında, 20 yıl boyunca tapusuz taşınmaza zilyet olmuş kişi
taşınmazın kendisine tescili için MK 713 uyarınca dava açmalıdır. 

NOTE: 1998 tarihli bir içtihadi birleştirme kararında Yargıtay mahkemenin
kararının kurucu olduğunu kabul etmiştir. Doktrinde bu karar çokça
eleştirilmiş, 20 yıllık zilyetlik aranan şartlarda dolduğu anda mülkiyetin
kazanıldığı savunulmuştur.

[caption=""]
.Hazine adına tespit
====
*Kadastro Kanunu 18*: (1) Yukarıdaki maddelerin hükümleri dışında kalan ve
tescile tabi bulunan taşınmaz mallar ile tarım alanına dönüştürülmesi veya
ekonomik yarar sağlanması mümkün olan yerler Hazine adına tespit olunur.

(2) Orta malları, hizmet malları, ormanlar ve Devletin hüküm ve tasarrufu
altında olup da bir kamu hizmetine tahsis edilen yerler ile kanunları uyarınca
Devlete kalan taşınmaz mallar, tapuda kayıtlı olsun olmasın kazandırıcı
zamanaşımı yolu ile iktisap edilemez.
====

[caption=""]
.İhya edilen taşınmaz mallar
====
*Kadastro Kanunu 17*: (1) Orman sayılmayan Devletin hüküm ve tasarrufu altında
bulunan ve kamu hizmetine tahsis edilmeyen araziden, masraf ve emek sarfı ile
imar ve ihya edilerek tarıma elverişli hale getirilen taşınmaz mallar 14 üncü
maddedeki şartlar mevcut ise imar ve ihya edenler veya halefleri adına, aksi
takdirde hazine adına tespit edilir.

(2) İl, ilçe ve kasabaların imar planının kapsadığı alanlarda kalan taşınmaz
mallarda bu hüküm uygulanmaz. 
====

== TAŞINMAZ MÜLKİYETİNİN KAPSAMI

[caption=""]
.Kapsam
====
*MK 718*: (1) Arazi üzerindeki mülkiyet, kullanılmasında yarar olduğu ölçüde,
üstündeki hava ve altındaki arz katmanlarını kapsar.

(2) Bu mülkiyetin kapsamına, yasal sınırlamalar saklı kalmak üzere yapılar,
bitkiler ve kaynaklar da girer.
====

Arazi sınırları belirlenmiş yeryüzü parçasıdır. Sınırların belirlenmesi MK
719'da düzenlenmiştir.

[caption=""]
.Sınırların belirlenmesi
====
*MK 719*: (1) Taşınmazın sınırları, tapu plânları ve arz üzerindeki sınır
işaretleriyle belirlenir.

(2) Tapu plânları ile arz üzerindeki işaretler birbirini tutmazsa, asıl olan
plândaki sınırdır. Bu kural, yetkili makamlarca heyelân bölgesi olduğu
belirlenen yörelerde uygulanmaz.
====

Tapudaki belgeler arasında harita ya da plan denilen krokiler vardır. Bu
krokiler taşınmazın sınırını belli eden en önemli belgelerdir. Kural sınırların
krokiye göre belirlenmesidir. Eğer krokiye göre belirlenen sınıra bir başkası
tecavüz ediyorsa, mülkiyet hakkına dayanan *el atmanın önlenmesi davası* tecavüz
önlenir. Eğer tapuda bir yanlışlık varsa, kroki yanlış olduğu için yüzölçümü
sınırları tapuya yanlış geçirilmişse o zaman da mülkiyet hakkına dayanan *tapu
kaydının düzeltimesi davası* açılacaktır.

[caption=""]
.Sınır belirleme yükümlülüğü
====
*MK 720*: (1) Her arazi maliki, komşusunun istemi üzerine belli olmayan
sınırların belirlenmesi için tapu plânlarının düzeltilmesine veya arz üzerine
sınır işaretleri konulmasına katkıda bulunmakla yükümlüdür.
====

=== HAKSIZ YAPI

[caption=""]
.Mülkiyet ilişkisi
====
*MK 722*: (1) Bir kimse kendi arazisindeki yapıda başkasının malzemesini ya da
başkasının arazisindeki yapıda kendisinin veya bir başkasının malzemesini
kullanırsa, bu malzeme arazinin bütünleyici parçası olur.

(2) Ancak, sahibinin rızası olmaksızın kullanılmış olan malzemenin sökülmesi
aşırı zarara yol açmayacaksa, malzeme sahibi, gideri yapıyı yaptırana ait olmak
üzere bunların sökülüp kendisine verilmesini isteyebilir.

(3) Aynı koşullar altında arazinin maliki de, rızası olmaksızın yapılan yapıda
kullanılan malzemenin, gideri yapıyı yaptırana ait olmak üzere sökülüp
kaldırılmasını isteyebilir.
====

[caption=""]
.Tazminat
====
*MK 723*: (1) Malzeme sökülüp alınmazsa arazi maliki, malzeme sahibine uygun
bir tazminat ödemekle yükümlüdür.  Yapıyı yaptıran arazi maliki iyiniyetli
değilse hâkim, malzeme sahibinin uğradığı zararın tamamının tazmin edilmesine
karar verebilir.

(2) Yapıyı yaptıran malzeme sahibi iyiniyetli değilse, hâkimin hükmedeceği
miktar bu malzemenin arazi maliki için taşıdığı en az değeri geçmeyebilir.
====

[caption=""]
.Arazinin mülkiyetinin malzeme sahibine verilmesi
====
*MK 724*: (1) Yapının değeri açıkça arazinin değerinden fazlaysa, iyiniyetli
taraf uygun bir bedel karşılığında yapının ve arazinin tamamının veya yeterli
bir kısmının mülkiyetinin malzeme sahibine verilmesini isteyebilir.
====

==== HAKSIZ YAPIYI ARAZİ MALİKİNİN YAPMASI

Arazi malikinin kendi arazisi üzerinde inşa ettiği yapıda başkasına ait
malzemeyi haksız olarak kullanması durumudur. Normal şartlarda yapı arazinin
bütünleyici parçası olduğu için arazi malikinin olur.

. *MK 722 kapsamında malzemenin sökülerek geri verilmesi için*:

.. İnşaat malzeme malikinin rızası olmadan yapılmış olmalıdır.
.. Malzemenin sökülerek kaldırılması aşırı zarara yol açmamalıdır.

. *MK 723 kapsamında tazminat talep edilebilmesi için*:

.. Malzemenin sökülerek geri verilmesi talep edilmemiş veya edilse bile
reddedilmiş olmalıdır.

[NOTE]
====
Tarafların iyiniyeti tazminat ödeme yükümlülüğünün olup olmaması kapsamında
değil, tazminat miktarının takdiri aşamasında önem arz eder. Ödenecek tazminat
miktarı tarafların iyiniyetine göre farklılık gösterir.

Arazi malikinin malzemenin başkasına ait olduğunu bilmemesi ve bilmesinin
gerekmemesi ya da bunu bilmekle birlikte malzeme malikinin rızasının olduğunu
düşünmekte haklı olması durumunda iyiniyetli olduğu kabul edilir.

Arazi maliki iyiniyetli ise uygun bir tazminat ödemekle yükümlüdür. İyiniyetli
değilse, hakim malzeme malikinin uğradığı zararın tümünün tazminine
hükmedebilir. Ancak tazminat taşınmazın arazi malikine sağladığı objektif değer
faydasını aşamaz.

Arazi maliki iyiniyetli ise _sebepsiz zenginleşme_, iyiniyetli değilse _haksız
fiil_ hükümlerine göre sorumlu olur.

Malzeme sahibi iyiniyetli değilse, malzemenin alındığını, kullanıldığını görmüş
ama ses çıkarmamışsa tazminat miktarı, malzemenin arazi maliki için taşıdığı en
az değeri geçmeyebilir.
====

. *MK 724 kapsamında arazi mülkiyetinin malzeme malikine geçirilmesi için*:

.. Malzeme maliki arazi mülkiyetinin kendisine geçirilmesini talep etmelidir.
.. Malzeme maliki iyiniyetli olmalıdır.
.. Yapının değeri *açıkça* arazinin değerinden fazla olmalıdır.
.. Malzeme maliki MK 722 uyarınca talepte bulunmamış veya bulunmuş olsa bile
talebi reddedilmiş olmalıdır.
.. Malzeme maliki MK 723 uyarınca tazminat talebinde bulunmamış olmalıdır.

Yukarıdaki şartların varlığı halinde malzeme maliki, yapının ve arazinin
mülkiyetinin *uygun bir bedel karşılığında* kendisine verilmesini isteyebilir.

==== HAKSIZ YAPIYI MALZEME MALİKİNİN YAPMASI

Bir kişinin kendisine ait malzeme ile başkasının taşınmazına haksız yapı
yapması durumudur.

. *MK 722/3 uyarınca arazi malikinin malzemenin sökülerek kaldırılmasını talep
etmesi için*: 

.. Yapı arazi malikinin rızası olmadan yapılmış olmalıdır.
.. Malzemenin sökülerek kaldırılması aşırı zarara yol açmamalıdır.

Arazi malikinin malzemenin sökülerek kaldırılmasını talep etmemiş olması veya
bu talebin reddedilmiş olması halinde malzeme maliki arazi malikinden tazminat
talep edebilir.

. *MK 723 uyarınca tazminat talep edilebilmesi için*:

.. Arazi malikinin malzemenin sökülerek kaldırılmasını talep etmemiş olması
veya bu talebin reddedilmiş olması gerekir.

[NOTE]
====
Malzeme maliki iyiniyetli ise, yani arazinin başkasına ait olduğunu bilmiyorsa
ve bilmesi gerekmiyorsa ya da arazi malikinin rızasının olduğunu düşünmekte
haklı ise uygun bir tazminat isteyebilir. Hem malzemenin parasını hem de
emeğini isteyebilir.

Malzeme maliki iyiniyetli değilse, arazi malikinin vereceği tazminat bu
malzemenin arazi maliki için taşıdığı en az değeri geçemez.

Arazi maliki iyiniyetli değilse malzeme malikinin bütün zararlarının tazminine
hükmedebilir.
====

. *MK 724 uyarınca arazi müllkiyetinin malzeme malikine geçirilmesi talebi*:

.. Bu talebi hem arazi maliki hem de malzeme maliki yöneltebilir. Talep eden
taraf iyiniyetli olmalıdır. 
.. Arazi malikine uygun bir tazminat verilmelidir.
.. Malzemenin sökülerek kaldırılması talep edilmemiş veya reddedilmiş
olmalıdır.
.. Tazminat talep edilmemiş olmalıdır.
.. Yapının değeri açıkça arazinin değerinden fazla olmalıdır.

==== HAKSIZ YAPIYI ÜÇÜNCÜ KİŞİNİN YAPMASI

Üçüncü bir kişinin başkasına ait bir malzeme ile bir başka kişinin arazisi
üzerinde haksız yapı inşa etmesi durumudur.

. *Arazi malikinin hakları*

.. _Giderleri yapana ait olmak üzere malzemenin sökülüp kaldırılması_

... Arazi malikinin rızası olmamalıdır.
... Malzemenin sökülüp kaldırılması aşırı zarara yol açmamalıdır.

.. _Vekaletsiz iş görme veya haksız fiil kurallarına göre yapandan tazminat
talebi_

. *Malzeme malikinin hakları*

.. _Yapı arazi malikinin rızası ile yapılmış ise MK 722 veya 723'ün
uygulanması_
+
NOTE: Malzeme maliki, arazi malikinden sebepsiz zenginleşme hükümlerine göre,
inşaatı yapandan ise haksız fiil veya sebepsiz zenginleşme kurallarına göre
talepte bulunabilir. Zararını bir tarafa tazmin ettirmiş ise artık diğer tarafa
başvurması mümkün değildir.
.. _Malzeme maliki iyiniyetli ise MK 724 uyarınca arazi mülkiyetinin kendisine
geçirilmesi_

. *Yapıyı yapanın hakları*
+
Malzeme malikinden bir talepte bulunamaz.

.. _Arazi malikinin rızası varsa, arazi malikine vekalet hükümleri kapsamında
başvurabilir._
.. _Arazi malikinin rızası varsa, arazi malikine karşı vekaletsiz iş görme
hükümlerinden faydalanabilir._

=== ARAZİDEKİ YAPININ ARAZİ MÜLKİYETİNE TABİ OLMASI KURALININ İSTİSNALARI

==== TAŞKIN YAPI

[caption=""]
.Taşkın yapılar
====
*MK 725*: (1) Bir yapının başkasına ait araziye taşırılan kısmı, eğer yapıyı
yapan malik taşırılan arazi üzerinde bir irtifak hakkına sahip bulunuyorsa, ona
ait taşınmazın bütünleyici parçası olur.

(2) Böyle bir irtifak hakkı yoksa, zarar gören malik taşmayı öğrendiği tarihten
başlayarak onbeş gün içinde itiraz etmediği, aynı zamanda durum ve koşullar da
haklı gösterdiği takdirde, taşkın yapıyı iyiniyetle yapan kimse, uygun bir
bedel karşılığında taşan kısım için bir irtifak hakkı kurulmasını veya bu
kısmın bulunduğu arazi parçasının mülkiyetinin kendisine devredilmesini
isteyebilir.
====

* *Malik, diğer arazideki yapının kendi arazisine taşmasına izin vermeyi
* taahhüt etmişse (irtifak hakkı varsa)*: Taşma toprağa bağlı bir yapının
taşması şeklindeyse bu irtifakın üst hakkı olması lazımdır. Bunun dışındaki
irtifaklar taşkın yapı kurumunun işletilmesi için yeterli olmaz. Böyle bir üst
hakkı söz konusu ise MK 725/1 gereğince taşan kısım hangi yapıdan taşmışsa o
taşınmazın bütünleyici parçası olur.
* *Taraflar arasında irtifak hakkı söz konusu değilse*
+
Aşağıdaki şartlar söz konusu ise kanun koyucu MK 725/2'de iki ayrı hak
tanımıştır:
****
. İrtifak hakkı veya irtifak taahhüdü olmamalıdır.
. İnşaat iyiniyetle yapılmış olmalıdır.
. Arazi maliki yapının arazisine taştığını öğrendiği tarihten itibaren 15 gün
içinde itiraz etmemiş olmalıdır.
. Durum ve koşullar yapının kalmasını haklı göstermelidir.
****
+
Bu haklar;

. Uygun bir bedel karşılığında irtifak hakkı tanınması (eşyaya bağlı olmak zorunda)
. Uygun bir bedel karşılığında mülkiyet hakkı tanınması

==== ÜST HAKKI

[caption=""]
.Üst hakkı
====
*MK 726*: (1) Bir üst irtifakına dayalı olarak başkasına ait bir arazinin
altında veya üstünde sürekli kalmak üzere inşa edilen yapıların mülkiyeti,
irtifak hakkı sahibine ait olur.

(2) Bir binanın başlı başına kullanılmaya elverişli bağımsız bölümleri üzerinde
kat mülkiyeti veya kat irtifakı kurulması, Kat Mülkiyeti Kanununa tâbidir.

(3) Bağımsız bölümler üzerinde ayrıca üst hakkı kurulamaz.
====

*Üst hakkı*, bir kişiye başkasına ait bir arazideki yapının maliki olma yetkisi
veren bir irtifak hakkıdır.

Üst hakkının sağladığı mülkiyet hakkı, irtifak hakkının sağladığı yetkidir.
Yapı üzerindeki mülkiyet hakkı üzerinde yapılacak tasarruf işlemleri irtifak
üzerinde tasarruf yolu ile yapılabilecektir.

Kanun koyucu üst hakkı bakımından 100 yıllık bir sınır koymuştur. Bu süre
bittiğinde irtifak hakkı sona erecektir. İrtifak hakkın sona ermesiyle arazi
üzerindeki yapıların mülkiyeti arazi malikine geçer.

==== MECRALAR

[caption=""]
.Mecralar
====
*MK 727*: (1) Su, gaz, elektrik ve benzerlerinin mecraları, işletmenin
bulunduğu taşınmazın dışında olsalar bile, aksine bir düzenleme olmadıkça o
işletmenin eklentisi ve işletme malikinin malı sayılır.

(2) Komşuluk hukukunun gerektirdiği hâller dışında bir taşınmazın böyle bir
mecra ile aynî hak olarak yüklenmesi, ancak bir irtifak hakkı kurulması
suretiyle olabilir.

(3) İrtifak hakkı, mecra dışarıdan görülmüyorsa tapu kütüğüne tesciliyle,
dışarıdan görülüyorsa noterce düzenlenecek sözleşmeye dayanılarak mecranın
yapılmasıyla doğar.
====

*Mecra*, doktrinde "_kuvvet ve maddelerin taşıma ve dağıtımına yarayan teknik
tesisat_" olarak tanımlanmaktadır.

* Mecra komşuluk hukukuna göre zorunlu olarak kurulabilir.
* İki taraf anlaşarak mecra irtifakı kurabilir.
* Bir taraf mecra irtifakı kurmayı taahhüt etmiş olabilir.
* Bir taraf diğerinin haberi olmadan mecra inşa etmişse haksız yapı kuralları
uygulanabilir.

TIP: Mecraların mutlaka hizmet ettiği araziye ait olacağına dair emredici bir
kural yoktur, aksine düzenleme mümkündür.

=== DİKİLİ BİTKİLER

Arazinin mülkiyeti o araziye sıkı sıkıya bağlı olan ve topraktan sökülmemesi
gereken bitkileri de kapsar. Bitkiler hakkında bir üst hakkı tanınması mümkün
değildir.

Uygulamada ağaçların başkasının arazine dikilmiş olması halinde haksız yapı
hükümleri kıyasen uygulanır.

[caption=""]
.Araziye dikilen fidanlar
====
*MK 729*: (1) Bir kimse başkasının fidanını kendi arazisine ya da kendisinin
veya bir üçüncü kişinin fidanını başkasının arazisine dikerse, başkasının
malzemesini kullanarak yapılan yapılara veya taşınır yapılara ilişkin hükümler
bunlar hakkında da uygulanır.

(2) Ağaçlar ve ormanlar üst hakkına konu olamaz.
====

Ağaçların başkasının arazisine taşması durumunda müdahalenin men'i davası
açılarak ağacın kaldırılması istenebilir. Kaldırılmazsa taşan dallar
kesilebilir.

=== ARAZİDEKİ KAYNAKLAR

*Kaynak*, doğal olarak veya insan emeği ile toprak sathına çıkan su olarak
tanımlanabilir. MK 748 vd. kaynakların korunmasına ilişkin maddeler vardır.
Herkes kaynağına zarar verilmemesini, kirletilmemesini isteme hakkına sahiptir.
Eğer bir kişinin kaynağı başkasının fiilinden dolayı zarar görürse bu zararın
tazmini istenebilir.

Aynı kaynaktan beslenen kişiler arasında ortak mülkiyet ilişkisi kurulur.

[caption=""]
.Aynı yataktan beslenen kaynaklar
====
*MK 759*: (1) Değişik maliklere ait komşu kaynaklar, ortak bir ana kaynaktan
beslenmekte ise maliklerden her biri, bu kaynakların birlikte tutulmasını ve
suyun hak sahiplerine o zamana kadarki yararlanmaları oranında dağıtılmasını
isteyebilir.

(2) Hak sahipleri, ortak tesis masraflarını yararlanmaları oranında
üstlenirler.

(3) Birinin karşı çıkması hâlinde, hak sahiplerinden her biri, diğer
kaynaklardaki su azalacak olsa bile, kendi kaynağındaki suyun tutulup
akıtılması için gerekli işleri yapabilir ve kendi kaynağına gelen suyun miktarı
bu işler sonunda çoğaldığı takdirde, ancak bu çoğalma oranında bir bedel
vermekle yükümlü olur.
====

== TAŞINMAZ MÜLKİYETİNİN SINIRLAMALARI

=== MALİKİN HUKUKİ İŞLEMİNDEN DOĞAN SINIRLAMALAR

==== ALIM HAKKI

*Alım hakkı*, hak sahibine tek taraflı bir beyanla taşınmazın alıcısı olabilme
hakkı veren, yenilik doğuran bir haktır.

[caption=""]
.Şekil
====
*TBK 237*: (2) Taşınmaz satışı vaadi, geri alım ve alım sözleşmeleri, resmî
şekilde düzenlenmedikçe geçerli olmaz.
====

Alım hakkı TBK 237/2 uyarınca resmi şekilde düzenlenmelidir. *Noterler bu
sözleşmeyi düzenlemeye yetkili değildir*. Taşınmazlara ilişkin resmiyet
kazandırma yetkisi tapu memurlarındadır. Noterde düzenlendiği takdirde _tahvil_
kurumu uygulanarak taşınmaz satış vaadine çevrilebilir.

Alım hakkı sahibi hakkını kullanınca taşınmaz maliki ile aralarında
kendiliğinden bir satış ilişkisi doğar. Böylece taşınmaz malikinin ilgili
taşınmazın mülkiyetini tapuda devretme borcu ortaya çıkar. Buna karşılık da
alım hakkı sahibi bir semen ödeyecektir.

Malik devir borcunu ifa etmezse alım hakkı sahibi MK 716 uyarınca dava açarak
tescili talep edebilir. Hakim mülkiyetin geçirilmesine hükmederse mülkiyet
tescil dışı bir şekilde alım hakkı sahibine geçer. Bundan sonra yapılacak
tescil açıklayıcıdır.

TIP: Taşınmaz satış vaadinde satış sözleşmesi yapma borcu doğar. Alım hakkında
ise satış ilişkisi doğar.

[caption=""]
.Süresi ve şerhi
====
*TBK 238*: (1) Önalım, geri alım ve alım hakları en çok on yıllık süre için
kararlaştırılabilir ve kanunlarda belirlenen süreyle tapu siciline şerh
edilebilir.
====

Alım hakkı sözleşmesi en fazla 10 yıllık yapılır.

[caption=""]
.Alım ve geri alım hakları
====
*MK 736*: (1) Tapu kütüğüne şerh verilen alım ve geri alım hakları, şerhde
belirtilen süre içinde her malike karşı kullanılabilir.

(2) Şerhin etkisi, her durumda, şerhin verildiği tarihin üzerinden on yıl
geçmekle sona erer.
====

Alım hakkı sözleşmesi şerhedilebilir. Şerhin etkisi 10 yıl boyunca devam eder.
Şerh için şerh anlaşması gereklidir.

Şerhin iki etkisi vardır:

. Taşınmazı devretme borcunu eşyaya bağlı borç haline getirir.
. Munzam etki ile hakkın kullanılması önündeki engelleri bertaraf eder.

Alım hakkı ancak sözleşmede açık hüküm olması durumunda mümkündür.

[caption=""]
.Devredilmesi ve miras yoluyla geçmesi
====
*TBK 239*: (1) Aksine anlaşma olmadıkça, sözleşmeden doğan önalım, alım ve geri
alım hakları devredilemez, ancak miras yoluyla geçer.

(2) Bu hakların devredilebileceği sözleşmeyle kararlaştırılmışsa, devir işlemi
hakkın kurulması için öngörülen şekilde yapılmadıkça geçerli olmaz.
====

==== GERİ ALIM HAKKI

*Geri alım hakkı*, taşınmazını başkasına devretmiş olan kişiye tek taraflı
irade beyanıyla taşınmazını geri alabilme yetkisi sağlayan, yenilik doğuran bir
haktır.

Bir hakkın geri alım hakkı olarak nitelendirilmesi için en geç taşınmaz
mülkiyetinin devri anına kadar kurulması gerekir. Taşınmaz mülkiyetinin
devrinden sonra yapılmış sözleşmeler alım sözleşmesi olarak nitelendirilir.

Geri alım hakkı resmi şekilde kurulur (TBK 237/2). Hak kullanıldığında alım
hakkındaki gibi bir satış ilişkisi doğar. Semen sözleşmede belirlenmiş ise o
değer üzerindeni belirlenmemiş ise hakkın kullanıldığı andaki taşınmazın rayiç
bedeli üzerinden satış yapılır.

Şerh anlaşması yapılarak şerhi mümkündür (TBK 238, MK 736). Şerhin süresi on
yıldır (MK 736/2).

Sözleşmede aksi kararlaştırılmamışsa devri mümkün değildir (TBK 239).

.Geri alım hakkının inançlı işlem ile ilişkisi
****
*Ortak yönleri*:

. Mülkiyet başlangıçta alıcıya geçmektedir.
. İki kurum da _Lex Commissoria_ yasağına aykırılık teşkil etmez.

*Farkları*:

. Geri alım hakkında şerh mümkündür.
. İnanç anlaşması herhangi bir resmi şekle tabi değildir.
. Geri alım hakkında iade borcu hakkın kullanılması ile doğar. İnanç
anlaşmasında ise koşulun gerçekleşmesi ile iade borcu doğar.
****

==== HUKUKİ İŞLEMDEN KAYNAKLANAN ÖNALIM HAKKI

*Önalım hakkı*, taşınmaz malikinin, taşınmazını bir üçüncü kişiye satması
halinde hak sahibine tek taraflı beyanla taşınmaza alıcı olabilme hakkı veren
yenilik doğuran haktır.

CAUTION: Önalım hakkının kullanılması şarta bağlıdır. Şart taşınmaz malikinin
taşınmazı üçüncü kişiye satmasıdır.

[caption=""]
.İleri sürülmesi
====
*TBK 240*: (1) Önalım hakkı, taşınmazın satışı ya da ekonomik bakımdan satışa
eşdeğer her türlü işlemin yapılması hâllerinde kullanılabilir.

(2) Taşınmazın, mirasın paylaşımında mirasçılardan birine özgülenmesi, cebrî
artırma yoluyla satışı ve kamu hizmetlerinin yerine getirilmesi ve bunlara
benzer amaçlarla edinilmesi hâllerinde önalım hakkı kullanılamaz.
====

[caption=""]
.Koşulları ve hükümleri
====
*TBK 241*: (1) Satıcı veya alıcı, satış sözleşmesinin yapıldığını ve içeriğini
önalım hakkı sahibine noter aracılığıyla bildirmek zorundadır.

(2) Önalım hakkı kullanıldıktan sonra satış sözleşmesi ortadan kaldırılırsa ya
da alıcının şahsından kaynaklanan sebeplerle onaylanmazsa, bu durum önalım
hakkı sahibine karşı ileri sürülemez.

(3) Önalım hakkını kuran sözleşmede aksi öngörülmemişse, önalım hakkı sahibi
taşınmazı, satıcının üçüncü kişiyle kararlaştırdığı satışa ilişkin koşullarla
kazanır.

(4) Ekonomik bakımdan satışa eşdeğer işlemlerde de yukarıdaki hükümler
uygulanır.
====

Önalım sözleşmesi resmi şekle tabi değildir, yazılı yapılması yeterlidir.

[caption=""]
.Şekil
====
*TBK 237*: (3) Önalım sözleşmesinin geçerliliği, yazılı şekilde yapılmış
olmasına bağlıdır.
====

Önalım hakkının şerhi mümkündür. Şerh 10 yıl süre için geçerlidir.

Önalım hakkı diğerlerinin aksine dava açılarak kullanılmak zorundadır.

[caption=""]
.Kullanılması ve hükümleri
====
*TBK 242*: (1) Sözleşmeden doğan önalım hakkını kullanmak isteyen hak sahibi,
bu hak şerhedilmiş ve taşınmazın mülkiyeti alıcı adına tescil edilmişse
alıcıya; aksi takdirde satıcıya karşı, satışın veya ekonomik bakımdan satışa
eşdeğer başka bir işlemin kendisine bildirildiği tarihten başlayarak üç ay ve
her hâlde satışın yapılmasından başlayarak iki yıl içinde dava açmak
zorundadır.
====

Yargıtay önalım hakkı sahibi ne kadar önce bilirse bilsin hak düşürücü sürenin
başlangıcı için noterden yapılan ihtarı kabul etmektedir. Noterden yapılan
ihtarla bu sürenin başlaması için, yapılan ihtarda hangi sözleşmenin yapıldığı,
alıcının kim olduğu, bedelin ne olduğu yer almalıdır. Aksi takdirde ihtar
yapılmamış sayılır.

Taşınmaz mülkiyeti mahkeme kararıyla tescil dışı kazanılır. Ancak hakim önce
bedelin yatırılmasını aramaktadır.

* Önalım sözleşmesinde herhangi bir bedel belirlenmemişse, önalım hakkını
doğuran satış ilişkisinin bedeli yatırılır.
* Sözleşmede bedel belirlenmişse bu bedel yatırılır.

=== KANUNLARDAN KAYNAKLANAN KISITLAMALAR

==== KANUNDAN KAYNAKLANAN ÖNALIM HAKKI

Yasal önalım hakkı paydaşlardan birinin mülkiyet payını satış veya ekonomik
olarak satışa eşdeğer bir sözleşme ile üçüncü kişiye geçirmesi halinde
kullanılacak bir haktır.

====
*MK 732*: (1) Paylı mülkiyette bir paydaşın taşınmaz üzerindeki payını tamamen
veya kısmen üçüncü kişiye satması hâlinde, diğer paydaşlar önalım hakkını
kullanabilirler.
====

CAUTION: Bir paylı mülkiyet ilişkisinde yasal önalım hakkı sahibi olmak için
paydaş olmak şarttır.

Önalım hakkının muhatabı olan kişi, payı önalım hakkı sahibine devretme
yükümlülüğü altına girer. Bunun için hakkın şerh edilmiş olması gerekmez,
kanun eşyaya bağlı borç etkisi yaratır.

NOTE: Sözleşmeden doğan önalım hakkının sadece ilk satıştan sonraki satışlar
için de geçerli olup olmayacağı tartışmalıdır. Ancak burada *kanundan doğan bir
sınırlama olduğu için yapılan her pay satışında bu hak yeniden doğar*.

Önalım hakkı dava yoluyla kullanılır. Yapılan satışın alıcı veya satıcı
tarafından önalım hakkı sahibini noter aracılığıyla bildirilmesinden itibaren 3
ay ve her halükarda 2 yıl içerisinde dava açılmalıdır.

Henüz devir yapılmamışsa satış yapan paydaşa, tescil yapılmış ise alıcıya karşı
dava açılır.

[caption=""]
.Kullanılması
====
*MK 734*: (1) Önalım hakkı, alıcıya karşı dava açılarak kullanılır.

(2) Önalım hakkı sahibi, adına payın tesciline karar verilmeden önce, satış
bedeli ile alıcıya düşen tapu giderlerini, hâkim tarafından belirlenen süre
içinde hâkimin belirleyeceği yere nakden yatırmakla yükümlüdür.
====

[TIP]
====
Hak alıcıya karşı kullanıldıktan sonra alıcının taşınmazı bir üçüncü kişiye
satması durumunda hak üçüncü kişiye karşı ileri sürülemez.

Örneğin A malını D'ye satar ve B kanundan doğan önalım hakkını D'ye karşı
kullanır. D de taşınmazı E'ye satar ve devreder. Bu durumda B önalım hakkını
E'ye karşı ileri süremez. Bunun E'ye karşı da ileri sürülebilmesi için bir
kanun hükmüne ihtiyaç vardır. Sözleşmesel önalım hakkında bunu şerh sağlar. E
payını F'ye satarsa, bu yeni bir satış olduğu için B hakkını F'ye karşı
kullanabilir.
====

Önalım hakkını birden çok malik kullanırsa pay maliklere payları oranında
dağıtılır.

[caption=""]
.Kullanma yasağı, feragat ve hak düşürücü süre
====
*MK 733*: (1) Cebrî artırmayla satışlarda önalım hakkı kullanılamaz.

(2) Önalım hakkından feragatin resmî şekilde yapılması ve tapu kütüğüne şerh
verilmesi gerekir. Belirli bir satışta önalım hakkını kullanmaktan vazgeçme,
yazılı şekle tâbidir ve satıştan önce veya sonra yapılabilir.

(3) Yapılan satış, alıcı veya satıcı tarafından diğer paydaşlara noter
aracılığıyla bildirilir.

(4) Önalım hakkı, satışın hak sahibine bildirildiği tarihin üzerinden üç ay ve
her hâlde satışın üzerinden iki yıl geçmekle düşer.
====

==== KOMŞULAR LEHİNE KONULMUŞ KISITLAMALAR

===== TAŞINMAZIN KULLANILMA TARZINA AİT KISITLAMALAR

[caption=""]
.Kullanma biçimi
====
*MK 737*: (1) Herkes, taşınmaz mülkiyetinden doğan yetkileri kullanırken ve
özellikle işletme faaliyetini sürdürürken, komşularını olumsuz şekilde
etkileyecek taşkınlıktan kaçınmakla yükümlüdür.

(2) Özellikle, taşınmazın durumuna, niteliğine ve yerel âdete göre komşular
arasında hoş görülebilecek dereceyi aşan duman, buğu, kurum, toz, koku
çıkartarak, gürültü veya sarsıntı yaparak rahatsızlık vermek yasaktır.

(3) Yerel âdete uygun ve kaçınılmaz taşkınlıklardan doğan denkleştirmeye
ilişkin haklar saklıdır.
====

Taşkınlığın etkisini hisseden her diğer malik komşu sayılmaktadır. Her komşu
taşkınlığa itiraz etme ve durdurma hakkına sahiptir. Taşkınlığa devam eden
malik komşuların zararlarını ödemekle yükümlüdür.

===== KAZI VE YAPILARA İLİŞKİN KISITLAMALAR

====
*MK 738*: (1) Malik, kazı ve yapı yaparken komşu taşınmazlara, onların
topraklarını sarsmak veya tehlikeye düşürmek ya da üzerlerindeki tesisleri
etkilemek suretiyle zarar vermekten kaçınmak zorundadır.

(2) Komşuluk hukuku kurallarına aykırı yapılar hakkında taşkın yapılara ilişkin
hükümler uygulanır.
====

MK 738'a aykırı davranan malik durdurulabilir. Zarar ortaya çıkmışsa da MK 730
çerçevesinde zararın tazmini istenebilir.

[caption=""]
.Taşınmaz malikinin sorumluluğu
====
*MK 730*: (1) Bir taşınmaz malikinin mülkiyet hakkını bu hakkın yasal
kısıtlamalarına aykırı kullanması sonucunda zarar gören veya zarar tehlikesi
ile karşılaşan kimse, durumun eski hâline getirilmesini, tehlikenin ve uğradığı
zararın giderilmesini dava edebilir.

(2) Hâkim, yerel âdete uygun ve kaçınılmaz taşkınlıklardan doğan zararların
uygun bir bedelle denkleştirilmesine karar verebilir.
====

===== KOMŞU ARAZİYE AİT AĞAÇLARIN KÖK VE DALLARININ KENDİ ARAZİSİNE GEÇMESİNE KATLANMA YÜKÜMLÜLÜĞÜ

====
*MK 740*: (1) Komşunun arazisine taşarak zarar veren dal ve kökler, onun istemi
üzerine uygun bir süre içinde kaldırılmazsa, komşu bu dal ve kökleri kesip
kendi mülkiyetine geçirebilir.

(2) Ekilmiş veya üzerine yapı yapılmış arazisine dalların taşmasına katlanan
komşu, bu dallarda yetişen meyvaları toplama hakkına sahip olur.

(3) Komşu ormanlar hakkında bu hükümler uygulanmaz.
====

===== SULARIN AKIŞINA ENGEL OLMAMA YÜKÜMLÜLÜĞÜ

[caption=""]
.Doğal olarak akan su
====
*MK 742*: (1) Taşınmaz maliki, üst taraftaki araziden kendi arazisine doğal
olarak akan suların ve özellikle yağmur, kar ve tutulmamış kaynak sularının
akışına katlanmak zorundadır.

(2) Komşulardan hiçbiri bu suların akışını diğerinin zararına değiştiremez.

(3) Üstteki arazi maliki, alt taraftaki taşınmaza gerekli olan suyu, ancak
kendi taşınmazı için zorunlu olduğu ölçüde tutabilir.
====

===== MECRA GEÇİRİLMESİNE KATLANMA YÜKÜMLÜLÜĞÜ

[caption=""]
.Katlanma yükümlülüğü
====
*MK 744*: (1) Her taşınmaz maliki, uğrayacağı zararın tamamının önceden
ödenmesi koşuluyla, su yolu, kurutma kanalı, gaz ve benzerlerine ait boruların,
elektrik hat ve kablolarının, başka yerden geçirilmesi olanaksız veya aşırı
ölçüde masraflı olduğu takdirde, kendi arazisinin altından veya üstünden
geçirilmesine katlanmakla yükümlüdür.

(2) Mecra geçirilmesinin kamulaştırma kurallarına bağlı olması hâlinde, bu
Kanunun mecralara ilişkin komşuluk hükümleri uygulanmaz.

(3) Mecrayı geçirme hakkı, hak sahibinin istemi üzerine ve giderleri ödemesi
koşuluyla tapu kütüğüne tescil edilir.
====

MK 744'teki şartlar gerçekleştiği anda kanun gereği irtifak hakkı kendiliğinden
doğar. Hakkın doğumu için tescile gerek yoktur.

İrtifak hakkının doğumu için aşağıdaki şartların aynı anda gerçekleşmesi
gerekir:

. Mecra geçirecek malikin mecraya gerçek bir ihtiyacı bulunmalıdır.
. Mecranın başka yerden geçirilmesi imkansız veya aşırı ölçüde masraflı
olmalıdır.
. Mecra geçirecek kişi, yükümlü malikin uğrayacağı zararı tamamen ve peşin
olarak ödemelidir.

Yükümlü taşınmaz maliki, kendi menfaatinin hakkaniyete uygun bir şekilde
gözetilmesini isteyebilir. Hatta eğer mümkünse mecranın geçirileceği kısmın
mülkiyetinin alınmasını talep edebilir.

[caption=""]
.Yükümlü taşınmaz malikinin menfaatinin korunması
====
*MK 745*: (1) Yükümlü taşınmaz maliki, kendi menfaatinin hakkaniyete uygun bir
biçimde gözetilmesini isteyebilir.

(2) Arazinin üzerinden geçecek mecralarda olağanüstü durumlar varsa malik, bu
mecraların üzerinden geçirileceği arazi parçasının uygun bir kısmının, zararını
tam olarak karşılayacak bir bedelle satın alınmasını isteyebilir.
====

Şartların değişmesi halinde yükümlü taşınmaz maliki mecranın yerini
değiştirilmesini isteme hakkına sahiptir.

[caption=""]
.Durumun değişmesi
====
*MK 746*: (1) Durum değişirse, yükümlü taşınmaz maliki, mecranın kendi yararına
olarak başka bir yere nakledilmesini isteyebilir.

(2) Yer değiştirme giderleri, kural olarak mecra hakkı sahibine aittir.

(3) Özel durumlar haklı gösterdiği takdirde, taşınmaz maliki de giderlerin
uygun bir kısmına katılmakla yükümlü tutulabilir.
====

===== GEÇİT İRTİFAKI KURMA YÜKÜMLÜLÜĞÜ

[caption=""]
.Zorunlu geçit
====
*MK 747*: (1) Taşınmazından genel yola çıkmak için yeterli geçidi bulunmayan
malik, tam bir bedel karşılığında bir geçit hakkı tanınmasını komşularından
isteyebilir.

(2) Bu hak, ilk önce kendisinden bu geçidin istenmesi önceki mülkiyet ve yol
durumuna göre en uygun düşen komşuya karşı ve daha sonra bundan en az zarar
görecek olana karşı kullanılır.

(3) Zorunlu geçit iki tarafın menfaati gözetilerek belirlenir.
====

Geçit irtifakı mecra irtifakı gibi kendiliğinden doğmaz. Kanun koyucu burada
geçit ihtiyacı olan kişiye yenilik doğuran bir hak tanımıştır.

[caption=""]
.Diğer geçit hakları
====
*MK 748*: (1) Taşınmaz malikinin taşınmazını işletme veya iyileştirme ya da
taşınmazı üzerinde yapı yapma amacıyla komşu taşınmaza geçici olarak girme
hakkı ile tarla yolu, hayvan sulama yolu, kış geçidi, tomruk kaydırma yolu ve
oluğu ve bunlara benzer diğer geçitler özel kanun hükümlerine tâbidir.

(2) Özel kanun hükmü yoksa yerel âdet uygulanır.

(3) Doğrudan doğruya kanundan kaynaklanan geçit hakları, tapu kütüğüne tescil
edilmeksizin doğar. Ancak, bunlardan sürekli nitelikte olanlar beyanlar
sütununda gösterilir.
====

===== KAYNAK İRTİFAKI KURMA YÜKÜMLÜLÜĞÜ

[caption=""]
.Zorunlu su
====
*MK 761*: (1) Evi, arazisi veya işletmesi için gerekli sudan yoksun olup, bunu
aşırı zahmet ve gidere katlanmaksızın başka yoldan sağlayamayan taşınmaz
maliki, komşusundan, onun ihtiyacından fazla olan suyu tam bir bedel
karşılığında almasını sağlayacak bir irtifak kurulmasını isteyebilir.

(2) Zorunlu su irtifakının kurulmasında öncelikle kaynak sahibinin menfaati
gözetilir.

(3) Durum değişirse, kurulmuş irtifak hakkının değiştirilmesi veya kaldırılması
istenebilir.
====

Burada da ihtiyacı olan malike yenilik doğuran bir hak tanınmıştır. Kanundan
doğan bir irtifak hakkı değildir.

===== KOMUŞULUK İÇİN GEREKLİ ŞEYLERE VE MASRAFLARA KATILMA YÜKÜMLÜLÜĞÜ

[caption=""]
.Katılma yükümlülüğü
====
*MK 750*: (1) Her taşınmaz maliki, komşuluk hukukundan doğan yetkilerin
kullanılması için gerekli işlere ve bunların giderlerine, kendi yararlanması
oranında katılmakla yükümlüdür.
====

== TAŞINMAZ MALİKİNİN SORUMLULUĞU

[caption=""]
.Taşınmaz malikinin sorumluluğu
====
*MK 730*: (1) Bir taşınmaz malikinin mülkiyet hakkını bu hakkın yasal
kısıtlamalarına aykırı kullanması sonucunda zarar gören veya zarar tehlikesi
ile karşılaşan kimse, durumun eski hâline getirilmesini, tehlikenin ve uğradığı
zararın giderilmesini dava edebilir.

(2) Hâkim, yerel âdete uygun ve kaçınılmaz taşkınlıklardan doğan zararların
uygun bir bedelle denkleştirilmesine karar verebilir.
====

MK 730 hem tazminat hem de fedakarlığın denkleştirilmesi esasını öngören bir
hükümdür.

MK 730 ile aşağıdaki davalar tanınmıştır:

.. *Eski hale getirme davası*: Kısıtlamalara aykırılık teşkil eden sebebin
bertaraf edilmesini amaçlar. Taşkınlık devam ettiği sürece açılabilir.
.. *Tazminat davası*: Taşkınlık sonucu zarar ortaya çıkmışsa açılabilir.
.. *Tehlikenin giderilmesi davası*: Zarar tehlikesinin ortaya çıkması halinde
zarar görme ihtimali doğan kimsenin henüz zarar meydana gelmeden önlem
alınmasını talep etmesini sağlar.

aşınmaz malikinin sorumluluğu bir **kusursuz sorumluluk**tur. Aşağıdaki
şartların varlığı halinde malikin kusuru olmasa dahi sorumluluk doğar:

. Mülkiyetin yasal kısıtlamalara aykırı kullanılması
. Zarar ile taşkınlık arasında illiyet bağının bulunması
. Zarar veya zarar tehlikesi

NOTE: Zamanaşımı bakımından TBK 72 yani haksız fiil zamanaşımı (2/10 yıl)
uygulanır.

MK 730 uyarınca malikin taşkınlığından etkilenen herkes (ayni veya şahsi hak
sahipleri) dava açabilir. Davalı olarak öncelikle malik sorumludur. Sınırlı
ayni hak sahipleri de sorumlu olabilir ama şahsi hak sahiplerine dava açılamaz.
Şahsi hak sahiplerinin kullanımından zarar görenler de davayı malike açar.

== KAT MÜLKİYETİ

Kat mülkiyetine konu olabilecek bağımsız bölümlerden bahsedebilmek için ayrı
ayrı mülkiyet kurulmak istenen bölümlerin tek başına kullanılmaya elverişli
olması gerekir.

====
*KAT MÜLKİYETİ KANUNU 1*: (1) Tamamlanmış bir yapının kat, daire, iş bürosu,
dükkan, mağaza, mahzen, depo gibi bölümlerinden ayrı ayrı ve başlı başına
kullanılmaya elverişli olanları üzerinde, o gayrimenkulün maliki veya ortak
malikleri tarafından, bu Kanun hükümlerine göre, bağımsız mülkiyet hakları
kurulabilir.

(2) Yapılmakta veya ileride yapılacak olan bir yapının, birinci fıkrada yazılı
nitelikteki bölümleri üzerinde, yapı tamamlandıktan sonra geçilecek kat
mülkiyetine esas olmak üzere, arsa maliki veya arsanın ortak malikleri
tarafından, bu Kanun hükümlerine göre irtifak hakları kurulabilir.
====

Arsanın tamamına *ana taşınmaz*, ana taşınmaz üzerindeki yapıya *ana yapı*
denir. Ana yapının içinde olup da ayrı ayrı ve başlı başına kullanılmaya
elverişli olduğu için üzerinde bağımsız mülkiyet hakkı kurulabilen yerlere ise
*bağımsız bölüm* denir. Bağımsız bölümler üzerindeki mülkiyet hakkı **kat
mülkiyeti**dir.

[caption=""]
.Tarifler
====
*KAT MÜLKİYETİ KANUNU 2*: (1) Bu Kanuna göre :

.. Kat mülkiyetine konu olan gayrimenkulün bütününe (Anagayrimenkul); yalnız
esas yapı kısmına (Anayapı) anagayrimenkulün ayrı ayrı ve başlı başına
kullanılmaya elverişli olup, bu Kanun hükümlerine göre bağımsız mülkiyete konu
olan bölümlerine (Bağımsız bölüm); bir bağımsız bölümün dışında olup, doğrudan
doğruya o bölüme tahsis edilmiş olan yerlere (Eklenti); bağımsız bölümler
üzerinde kurulan mülkiyet hakkına (Kat mülkiyeti) ve bu hakka sahip olanlara
(Kat maliki);
.. Anagayrimenkulün bağımsız bölümleri dışında kalıp, korunma ve ortaklaşa
kullanma veya faydalanmaya yarıyan yerlerine (Ortak yerler); kat maliklerinin
ortak malik sıfatiyle paydaşı bulundukları bu yerler üzerindeki faydalanma
haklarına (Kullanma hakkı);
.. Bir arsa üzerinde ileride kat mülkiyetine konu olmak üzere yapılacak veya
yapılmakta olan bir veya birden çok yapının bağımsız bölümleri için o arsanın
maliki veya ortak malikleri tarafından bu Kanun hükümlerine göre kurulan
irtifak hakkına (kat irtifakı); bu hakka sahip olanlara da (kat irtifak
sahibi);
.. Arsanın, bu Kanunda yazılı esasa göre bağımsız bölümlere tahsis edilen ortak
mülkiyet paylarına (Arsa payı);
.. Kat mülkiyetinin veya irtifakının kurulmasına ait resmi senede (Sözleşme);

Denir.
====

Kat mülkiyeti sadece bağımsız bölümü değil, arsa paylarını da kapsar.  Örneğin
taşınmaz üzerinde 5 tane taşınmaz var ise arsanın tamamı 5'e bölünür.  Ancak
paylar eşit olmak zorunda değildir, paylar kat mülkiyetine konu olacak bağımsız
bölümün değeri ile orantılı olarak tahsis edilir.

[caption=""]
.Kat mülkiyetinin ve kat irtifakının niteliği
====
*KAT MÜLKİYETİ KANUNU 3*: (1) Kat mülkiyeti, arsa payı ve anagayrimenkuldeki
ortak yerlerle bağlantılı özel bir mülkiyettir.

(2) Kat mülkiyeti ve kat irtifakı, bu mülkiyete konu olan anagayrimenkulün
bağımsız bölümlerinden her birinin konum ve büyüklüklerine göre hesaplanan
değerleri ile oranlı olarak projesinde tahsis edilen arsa payının ortak
mülkiyet esaslarına göre açıkça gösterilmesi suretiyle kurulur. Arsa paylarının
bağımsız bölümlerin payları ile oranlı olarak tahsis edilmediği hallerde, her
kat maliki veya kat irtifakı sahibi, arsa paylarının yeniden düzenlenmesi için
mahkemeye başvurabilir. Bağımsız bölümlerden her birine bu fıkra uyarınca
tahsis edilen arsa payı, o bölümlerin değerinde sonradan meydana gelen çoğalma
veya azalma sebebiyle değiştirilemez. 44 üncü madde hükmü saklıdır.

(3) Kat irtifakı arsa payına bağlı bir irtifak çeşidi olup, yapının tamamı için
düzenlenecek yapı kullanma izin belgesine dayalı olarak, bu Kanunda gösterilen
şartlar uyarınca kat mülkiyetine resen çevrilir. Bu işlem, arsa malikinin veya
kat irtifakına sahip ortak maliklerden birinin istemi ile dahi
gerçekleştirilebilir.
====

Kat mülkiyeti aynı zamanda **ortak yer**leri de kapsar. Ortak yerler, ana
taşınmazın bağımsız bölümleri dışında kalıp ortaklaşa kullanılan yerlerdir.

[caption=""]
.Ortak yerler
====
*KAT MÜLKİYETİ KANUNU 4*: (1) Ortak yerlerin konusu sözleşme ile
belirtilebilir. Aşağıda yazılı yerler ve şeyler bu Kanun gereğince her halde
ortak yer sayılır.

.. Temeller ve ana duvarlar, taşıyıcı sistemi oluşturan kiriş, kolon ve perde
duvarlar ile taşıyıcı sistemin parçası diğer elemanlar,bağımsız bölümleri
ayıran ortak duvarlar, tavan ve tabanlar, avlular, genel giriş kapıları,
antreler, merdivenler, asansörler, sahanlıklar, koridorlar ve buralardaki genel
tuvalet ve lavabolar, kapıcı daire veya odaları, genel çamaşırlık ve çamaşır
kurutma yerleri, genel kömürlük ve ortak garajlar, elektrik, su ve havagazı
saatlerinin korunmasına mahsus olup bağımsız bölüm dışında bulunan yuvalar ve
kapalı kısımlar, kalorifer daireleri, kuyu ve sarnıçlar, yapının genel su
depoları, sığınaklar,
.. Her kat malikinin kendi bölümü dışındaki kanalizasyon tesisleri ve çöp
kanalları ile kalorifer, su, havagazı ve elektrik tesisleri, telefon, radyo ve
televizyon için ortak şebeke ve antenler sıcak ve soğuk hava tesisleri,
.. Çatılar, bacalar, genel dam terasları, yağmur olukları, yangın emniyet
merdivenleri.  Yukarıda sayılanların dışında kalıp da, yine ortaklaşa kullanma,
korunma veya faydalanma için zaruri olan diğer yerler ve şeyler de (Ortak yer)
konusuna girer.
====

Kat Mülkiyeti Kanunu'nun 4. maddesindeki yerler kesinlikle ortak yerdir.
Taraflar anlaşsa dahi buralar ortak yer olmaktan çıkarılamaz. Ancak bunlar
dışındaki yerlerin ortak yer olması kararlaştırılabilir.

CAUTION: Bağımsız bölüm maliki sadece bağımsız bölüm üzerinde tasarruf
edebilir, ortak yerler veya arsa payı üzerinde tasarruf kesinlikle mümkün
değildir.

Bağımsız bölümün dışında olup da bağımsız bölüme tahsis edilen yerlere
*eklenti* denir. Eklentiler tapu kütüğünde bağımsız bölümlerin beyanlar
kısmında gösterilir.

[caption=""]
.Bağımsız bölümlerle eklentiler ve ortak yerler arasındaki bağlantı
====
*KAT MÜLKİYETİ KANUNU 6*: (1) Bir bağımsız bölümün dışında olup, doğrudan
doğruya o bölüme tahsis edilmiş olan kömürlük, su deposu, garaj, elektrik,
havagazı veya su saati yuvaları, tuvalet gibi eklentiler, ait olduğu bağımsız
bölümün bütünleyici parçası sayılır ve o bölümün maliki, eklentilerin de tek
başına maliki olur.

(2) Eklentiler kat mülkiyeti kütüğünün (Beyanlar) hanesine kaydedilir ve
bunlardan anayapının oturduğu zeminin dışında kalanlar kadastro planında veya
tapu haritasında ayrıca gösterilir.

(3) Bağımsız bölüm üzerinde kat mülkiyetiyle ve diğer kat maliklerinin
haklariyle bağdaşması mümkün olmayan irtifaklar kurulamaz.

(4) Bağımsız bölümlerin başkasına devri, kayıtlanması veya kiralanması halinde,
eklentiler ve ortak yerler de kendiliğinden devredilmiş, kayıtlanmış vaya
kiralanmış olur.
====

.Kat irtifakı
****
Kat irtifakı bilinen anlamda bir irtifak hakkı değildir. MK 779'a göre irtifak
hakkında yapma borcu asli borç olarak öngörülemez. Kat irtifakı o taşınmazın
paydaşlarına binayı yapıp, kat mülkiyetine çevirme borcu yükler. Burada eşyaya
bağlı borç söz konusudur. 
****

[caption=""]
.Genel hükümlerin uygulanma alanı
====
*KAT MÜLKİYETİ KANUNU 7*: (1) Kat mülkiyetine veya kat irtifakına ait kütük
kaydında veya kat malikleri arasındaki sözleşmede veya yönetim planında veya bu
kanunda hüküm bulunmayan hallerde, kat mülkiyetinden doğan anlaşmazlıklar,
Medeni Kanun ve ilgili diğer kanunlar hükümlerine göre karara bağlanır.
====

Kat mülkiyetinde;

* Paylaşma istenemez.
* Önalım hakkı yoktur.

=== KAT MÜLKİYETİNİN KURULMASI

İstenilen her taşınmazda kat mülkiyeti kurulamaz. Öncelikle üzerinde kat
mülkiyeti kurulmak istenen bina tamamlanmış olmalıdır. Tamamlanmamışsa ancak
kat irtifakı kurulabilir.

Başlı başına kullanılmaya elverişli her bölüm bağımsız bölüm olmak zorunda
değildir. Başlı başına kullanılmaya müsait birden fazla bölüm birlikte bir
bağımsız bölüm sayılabilir. Bağımsız bölümlerin farklı maliklere ait olması da
gerekmez. Ancak her bağımsız bölüme arsa payı tahsis edilmek zorundadır.

Üzerine sınırlı ayni hak veya kişisel hak şerh edilmiş taşınmazların kat
mülkiyetine çevrilmesine engel yoktur. Bu haklar ana taşınmazın sayfası katılıp
bağımsız bölümler ayrı sayfalara kaydedildiğinde her bir sayfaya kendi
değerleri oranında kaydedilir.

CAUTION: Kat mülkiyetine ana taşınmazın tamamını ilgilendiren irtifak hakları
geçirilmez.

*Kat mülkiyetini kurmak için* ya malik veya malikler aralarında anlaşarak
tapuda resmi senet düzenleyecektir. Resmi senedin düzenlenmesine dair talep
aynı zamanda tescil talebidir.

NOTE: Yargıtay'a göre ileride kurulmak üzere kat mülkiyeti yapılabilir.
Yargıtay bunu satış vaadi sözleşmesi olarak kabul ettiği için bunun noterden
yapılması gerekir. Bu satış vaadinde alacaklı malik haline gelmeyeceği için
resmi senedin düzenlenmesine katılması gerekmez.

Resmi senette her bir bağımsız bölüme tahsis edilen arsa payı gösterilmelidir.

TIP: Bir paylaşma davasında paylı maliklerden birisi paylaşmanın parayla değil
de kat mülkiyetine geçirilerek olmasını talep ederse hakim bu tür bir
paylaşmaya karar verebilir. *Kanunda karar verebilir dese de Yargıtay karar
vermek zorundadır diyor*.

==== KAT İRTİFAKI

Kat irtifakı paya bağlı, eşyaya bağlı bir borçtur.

Kat irtifakında bir paylı mülkiyet söz konusudur. Bu paylı mülkiyette paydaşlar
birbirlerine karşı kat mülkiyetine konu olacak taşınmazda bir bina inşa etmeyi
ya da inşaatına başlanmış binayı bitirmeyi taahhüt ederler. Tamamlanacak olan
binadan, paydaşların hepsine bağımsız bölümler intikal etmesi söz konusu
olacaktır.

Kat irtifakı kat mülkiyeti kütüğüne tescil ile kurulur. Dolayısıyla
paydaşlardan biri payını devretse bile yeni paydaş da kat irtifakı çerçevesinde
binayı kat mülkiyetine geçirme borcu altına girecektir.

Kat irtifakının kurulması için resmi senet düzenlenmesi ve kat mülkiyeti
kütüğüne tescil yapılması gerekir.

Kat irtfakının kurulabilmesi için:

. Yapı tamamlanmamış olmalıdır.
. İnşası hedeflenen bina kat mülkiyeti kurmaya elverişli bir bina olmalıdır.
. Kat irtifakı kurulurken, üzerinde inşaat yapılmakta olan veya yapılacak olan
taşınmazın mülkiyetinin, yapı tamamlandıktan sonra kat mülkiyetine konu
olabilecek bağımsız bölümlere tahsis olunan arsa payı oranlarına göre paylara
ayrılması gerekir.
. İleride yapılması belirlenen binanın bütünüyle kat mülkiyetine geçirilmesi
lazımdır.
. Kat irtifakı ancak, irtifaka konu taşınmazda pay sahibi olan lehine yani paya
bağlı olarak kurulabilir.

Her bir paya hangi bağımsız bölümün isabet edeceği, her bir bağımsız bölüme ne
kadar arsa payının tahsis edileceği resmi senette düzenlenmiş olması gerekir.
Tapu kütüğündeki sayfaya da kat irtifakına geçildiği ve hangi paya hangi
bağımsız bölümün, ne kadar arsa payının isabet ettiği kaydedilir.

Kat irtifakı sahiplerinin hak ve borçları:

. Kat irtifakı sahiplerinin sözleşmede yazılı şartlara göre binanın inşa
edilmesi borcu vardır. Bu borcu paydaşlar birbirlerinden talep edebilirler.
. Kat irtifakı sahipleri dürüstlük kuralı uyarınca birbirlerine karşı binanın
inşasını kolaylaştırmakla yükümlüdürler.
+
Sözleşmeye uymayan kişi karşı ifa davası açılır. Ancak ifa davası açan kişinin
kendisinin borcunu ifa etmiş ya da en azından ifa etmeyi teklif etmiş olması
gerekir.
+
Borcunu yerine getirmeyen paydaşa ihtar çekilir. İhtara rağmen borcunu 2 ay
içinde yerine getirmezse, diğer irtifak hakkı sahipleri ve paydaşlar birlikte,
onun arsa payının kendilerine satılmasını isteyebilirler.
. Arsa üzerinde inşaat tamamlanıp bina oturmaya elverişli hale gelince
paydaşların kat mülkiyetine geçme hakkı vardır.

Aşağıdaki hallerde kat irtifakı sona erer:

. Binanın tamamlanarak kat mülkiyetine çevrilmesi
. Tarafların anlaşarak terkin ettirmesi
. Taşınmazın yok olması
. Taşınmazın maddi veya hukuki sebepler ile üzerinde yapı yapılamayacak hale
gelmesi
. Taşınmazın kamulaştırılması
. Kat irtifakının kurulmasından itibaren 5 yıl içinde yapı yapılmazsa,
maliklerden birinin talebi üzerine mahkeme kat irtifakının uzatılmasına ve sona
ermesine karar verir.

=== KAT MALİKLERİNİN HAK VE BORÇLARI

. *Dürüstlük kuralına uygun davranma yükümlülüğü*: Her bir kat maliki birbirini
rahatsız etmemek, diğerlerinin haklarını engellememek ile yükümlüdür. Bu
yükümlülükler sadece kat malikleri için değil, bağımsız bölümde kat malikinin
tanıdığı yetkiye dayanarak devamlı surette faydalanan kişiler için de
geçerlidir.
. *Bağımsız bölüme ve eklentileri ile ilgili yükümlülükler*

.. Bağımsız bölüm ve eklentiyi özgülenme amacına uygun kullanma yükümlülüğü
.. Bağımsız bölümde ana yapıya zarar verecek nitelikte onarar ve tesis yapmama
yükümlülüğü
.. Onarım için bağımsız bölümüne girme, izin verme ve bölümünde gerekli
işlerin yapılmasına katlanma yükümlülüğü

. *Ana taşınmaz ve ortak yerler ile ilgili yükümlülükler*

.. Ana taşınmazın bakımı, mimari durumu ile güzelliği ve sağlamlığını koruma
yükümlülüğü
.. Genel giderlere katılma yükümlülüğü
+
Eğer bir malik, ortak giderlere katılma borcunu ödemediği için hakkında 2
takvim yılı içinde 3 defa dava veya icra takibi açılmış ise bağımsız bölümü
üzerindeki mülkiyet hakkının zorunlu devri mahkemeden talep edilebilir.

[NOTE]
====
Kat maliklerinden biri borç ve yükümlülüklerini çok fazla ihlal ettiği için,
diğer kat maliklerinden aynı yerde yaşamayı sürdürmek dürüstlük kuralı
kapsamında katlanılamayacak bir hal aldıysa mahkemeye başvurularak kat
mülkiyetinin zorunlu devri talep edilebilir.

Söz konusu bağımsız bölüm diğer kat maliklerine arsa payları oranında
geçirilebilir ya da tek bir kat malikine de devredilebilir. Ancak üçüncü
kişilere satışı istenemez.

Bağımsız bölümün devri için karara en yakın tarihteki rayiç bedel dikkate
alınır.

Davanın açılması için sayı ve arsa payı çoğunluğu ile karar alınır. Dava
kararın alınmasın itibaren 6 ay ve her halükarda dava hakkının doğumundan
başlayarak 5 yıl içinde açılmalıdır.
====

=== KAT MÜLKİYETİNİN YÖNETİMİ

==== YÖNETİM PLANI

*Yönetim planı*, ana taşınmazın yönetim tarzını, kullanma maksat ve şeklini,
yönetici ve denetçilerin alacakları ücreti ve yönetime ilişkin diğer hususları
düzenleyen belgedir.

Yönetim planı en başta oybirliği ile düzenlenir. Daha sonra taraflar
değiştirmek isterse kat maliklerinin 4/5 çoğunluğu ile değiştirebilirler.

Yönetim planı her bağımsız bölümün beyanlar hanesine kaydedilerek külli ve cüzi
haleflere karşı ileri sürülebilir. Kaydedilmemişse sadece taraflar arasında
geçerli olur.

Bağımsız bölüm maliklerinden biri yönetim planını haklı bir sebebi olmaksızın
imzalamıyorsa hakimden müdahale istenebilir.

==== GENEL KURUL (KAT MALİKLERİ KURULU)

Genel kurul, ana taşınmazdaki bütün kat maliklerinden oluşur. Yönetim ile
ilgili bütün kararlar genel kurulda alınır. Yöneticiyi seçer. Ana taşınmazın
kullanılmasıyla ilgili kat malikleri ile yönetici veya denetçi arasında
çıkabilecek sorunları çözer.

Genel kurul, emredici hükümlere ve yönetim planına uymak zorundadır.

Genel kurul, olağan şekilde yılda en az bir defa toplanır. Olağanüstü toplantı
için ise yönetici, denetçi ya da kat maliklerinin 1/3'ünün talebi gerekir.
Yönetim planında belirlenmiş bir toplantı tarihi yoksa toplantı tarihinden 15
gün önce maliklere bildirim yapılmalıdır.

Toplantı yeter sayısı sayı ve arsa payı çoğunluğudur. Birden fazla bağımsız
bölümü olan kişi her bir bağımsız bölümü için (toplantı yeter sayısı
bakımından) ayrı bir kişi sayılır.

Oy yeter sayısı bakımından ise bir kişinin birden fazla bağımsız bölümü olsa
bile kullanacağı oyların sayısı, tüm oyların 1/3'ünden fazla olamaz.

*Oybirliği aranan durumlar*:

* Meskenin daha sonradan eğlence, toplantı yeri, gıda ve beslenme yeri,
imalathane, boyahane, basımevi, dükkan haline getirilmesi
* Ana taşınmazın tamamının bölünmesi, bölünen kısmın başkasına devri, ana
taşınmazla ilgili tasarruf işlemleri
* Ana yapının çatısının, dış duvarlarının reklam için kiralanması
* Ana taşınmaza yeni bağımsız bölüm eklenmesi
* Merkezi ısıtma sisteminin ferdi sisteme dönüştürülmesi

Yönetim planını değiştirmek için kat maliklerinin 4/5'inin oyu gereklidir.

Ortak yerden faydalanmayı daha elverişli, daha düzgün bir hale getirmek için
değişiklik yapmak isteniyorsa sayı ve arsa payı çoğunluğu aranmıştır.

Yönetici atanması için de sayı ve arsa payı çoğunluğu aranır.

==== YÖNETİCİ

Tek kişi yönetici olabileceği gibi 3 kişilik bir yönetim kurulu da atanabilir.
Eğer bir binanın 8 veya daha fazla bağımsız bölümü varsa yönetici atanması
mecburidir. 

Yönetici yıllık olarak arsa payı ve sayı çoğunluğu ile atanır. Eğer taraflar
anlaşamazlarsa, sulh hakimince tayin olunur.

Yönetici, kat maliklerinden biri veya dışarıdan birisi olabilir.

Yönetici ile kat malikleri arasında vekalet sözleşmesi kurulmuş olur.
Dolayısıyla yaptığı masrafları talep edebilir, işini yaparken zarara uğramışsa
bunun tazminini kat maliklerinden talep edebilir. Kat maliklerine yılda en az
bir kere hesap vermek zorundadır.

Yönetici her zaman istifa edebileceği gibi her zaman azledilebilir. Haksız azil
durumunda tazminata hak kazanabilir.

